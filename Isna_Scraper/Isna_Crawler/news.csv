body,category,title,pubDate,tags
منچستریونایتد با برتری 2 بر یک برابر کریستال پالاس قهرمان جام حذفی انگلیس شد.  به گزارش ایسنا، دیدار نهایی جام حذفی انگلیس بین دو تیم کریستال پالاس و منچستریونایتد در ورزشگاه ویمبلی شهر لندن برگزار شد تا از قهرمان این فصل جام حذفی رونمایی شود. بازی با حضور هواداران پرشور دو تیم در حالی آغاز شد که منچستریونایتد با هدایت فان خال با این ترکیب به میدان آمد: دخیا، والنسیا، اسمالینگ، بلیند، روخو، کریک، فلینی، ماتا، رونی، مارسیال، رشفورد.  در طرف مقابل آلن پاردو سرمربی کریستال پالاس نیز با این ترکیب تیمش را روانه بازی کرد: هنسی، وارد، دان، دلانی، سواره، زاها، کابای، جدیناک، مک آرتور، بولاسی، ویکهام.  بازی دو تیم در نیمه نخست بسیار سریع و پرهیجان دنبال شد و توپ های زیادی روی دروازه های دو تیم جریان داشت. حرکات انفرادی زاها برای پالاس و مارسیال برای یونایتد بارها خطرساز شد تا اینکه بازی در نیمه نخست با سوت مارک کلاتنبرگ که هفته دیگر باید فینال لیگ قهرمانان اروپا را در میلان سوت بزند به پایان رسید و دو تیم به رختکن رفتند.  در نیمه دوم برتری نسبی با منچستری ها بود و این تیم بارها تا آستانه گلزنی پیش رفت و دو بار دیرک دروازه حریف را به لرزه درآورد. در بار نخست ضربه فلاینی به دیرک دروازه اصابت کرد و در ادامه سانتر والنسیا با ضربه سر مارسیال به دیرک دروازه اصابت کرد. البته کریستال پالاس هم دست و پا بسته نبود و روی ضدحملات نشان داد که حریف خطرناکی است. در نهایت روی یکی از این حملات پانچه اون که به تازگی به جای کابای به میدان آمده بود در دقیقه 78موفق شد دروازه دخیا را باز کند ولی کمتر از 3 دقیقه بعد خوان ماتا روی پاس رونی و کنترل سینه دیدنی فلینی دروازه پالاس را باز کرد تا بازی دو تیم در پایان 90 دقیقه با تساوی یک بر یک به پایان برسد تا بازی به وقت های اضافی کشیده شود.  در وقت های اضافه اسمالینگ با دریافت کارت زرد دوم از زمین بازی اخراج شد و یک بار نیز دخیا توانست دروازه یونایتد را نجات دهد تا اینکه لینگارد توانست با گلزنی خود تیم 10 نفره یونایتد را قهرمان جام حذفی کند تا این تیم برای اولین بار در 10 سال گذشته به قهرمانی در این رقابت ها برسد.  سرالکس فرگوسن سرمربی سابق منچستریونایتد هم در ورزشگاه حاضر بود و بازی تیم سابق خود را از نزدیک مشاهده کرد.   ,ورزشي - جهان ورزش,قهرمانی منچستریونایتد در جام حذفی انگلیس,شنبه ۱ خرداد ۱۳۹۵ - ۲۳:۵۲,
مقام‌های آمریکایی اعلام کرده‌اند که رهبر طالبان افغانستان احتمالا در جریان حمله هوایی آمریکا در نزدیکی مرز پاکستان و افغانستان کشته شده است. اداره امنیت ملی (سازمان اطلاعات) افغانستان نیز کشته شدن ملا اختر منصور را تایید کرده است.  به گزارش خبرگزاری دانشجویان ایران (ایسنا)، به نقل از خبرگزاری رویترز، ‌این مقام‌ها اعلام کرده‌اند که ملا اختر منصور، رهبر طالبان افغانستان، در حمله روز شنبه در منطقه‌ای دورافتاده در پاکستان، واقع در مرز مشترک این کشور با افغانستان در حمله هواپیمای بدون سرنشین آمریکایی کشته‌ شده است.  پیتر کوک، سخنگوی پنتاگون، حمله هوایی علیه منصور در منطقه‌ای در مرز پاکستان و افغانستان را تایید اما از ارائه اطلاعات درخصوص سرنوشت وی خودداری کرد.     ملا اختر منصور   این در حالی است که مقام‌های آمریکایی که خواستند نامشان فاش نشود، به رویترز اعلام کردند که وی احتمالا کشته شده است.  کوک گفت: ما همچنان در حال ارزیابی نتایج این حمله هستیم و در صورت دسترسی به اطلاعات بیشتر، جزییات آن را اعلام خواهیم کرد.  وی منصور را مانعی برای صلح و آشتی میان دولت افغانستان و طالبان خواند و گفت که او در طراحی حملات که تهدیدی علیه نیروهای آمریکا، افغانستان و متحدان آمریکا بود، دست داشته است.  یک مقام آمریکایی دیگر که خواست نامش فاش نشود نیز گفت: در پی این حمله هوایی منصور و یک شبه نظامی دیگر که سوار بر یک وسیله نقلیه در یک مکان دورافتاده در جنوب غربی شهر احمدوال بودند، مورد هدف قرار گرفتند.    این مقام آمریکایی گفت که نیروهای عملیات ویژه آمریکا از هواپیماهای بدون سرنشین در ماموریتی که مجوز آن از سوی باراک اوباما، رییس جمهوری آمریکا صادر شده بود، استفاده کرده‌اند.  وی افزود که این حمله ساعت شش صبح شنبه به وقت محلی افغانستان صورت گرفته است.     منطقه احمدوال   از دیگر سو جان کری، وزیر خارجه آمریکا رهبر طالبان را تهدیدی مستمر برای آمریکا و افغانستان خواند. وی تاکید کرد روسای جمهور افغانستان و پاکستان در جریان این حمله قرار داشتند.  دولت افغانستان هم با تایید خبر حمله هوایی آمریکا به ملا اختر منصور، اعلام کرد منتظر اخبار بیشتر درباره مرگ رهبر طالبان است.  دفتر ریاست جمهوری افزوده که در صورت کشته شدن ملا منصور، فرصت جدیدی برای آن گروه‌های طالبان است که می‌خواهند از جنگ و خون ریزی دست کشیده، از خاک بیگانگان به وطن برگشته و به روند صلح بپیوندند که از جانب خود افغانها پیش برده می‌شود.  ارگ ریاست جمهوری از تمامی گروه‌های طالبان خواسته که از داعیه مردم و دولت افغانستان برای تامین صلح استقبال نموده و به زندگی صلح آمیز بپیوندند.  در اطلاعیه امروز دفتر ریاست جمهوری افغانستان آمده که او (ملا اختر منصور) با پناه گرفتن در خاک بیگانه همچنان به تزویر، کتمان حقایق، کشتار مردم بیگناه، ترور، وحشت، قاچاق مواد مخدر و جلوگیری از پیشرفت و توسعه افغانستان دست می‌زد و در تداوم جنگ لجوجانه تاکید می‌کرد.  ریاست جمهوری افغانستان افراد وابسته به او را به قساوت علیه مردم متهم کرده‌ است.  در این اطلاعیه آمده که این عملیات بار دیگر نشان می‌دهد که تروریست‌ها و آنانیکه جنگ و خشونت پیشه‌شان است، در هیچ جای مصون نخواهند بود.  عبدالله عبدالله، رییس اجرایی دولت افغانستان نیز گفت در صورتی که گزارش‌ها درخصوص کشته‌ شدن ملا اختر منصور، رهبر طالبان در حملات هوایی آمریکا صحت داشته باشد، انتظار می‌رود تغییرات بزرگی در رهبری این گروه در افغانستان ایجاد شود.  در همین حال اداره امنیت ملی افغانستان تایید کرده که ملا اخترمحمد منصور، رهبر گروه طالبان عصر دیروز در حمله هوایی در ایالت بلوچستان پاکستان کشته شده است.  این اداره با صدور اعلامیه‌ای گفته که ملا منصور حوالی ساعت ۳:۴۵ عصر دیروز به وقت محلی در جاده عمومی در منطقه دالبندین ایالت بلوچستان پاکستان کشته شد.  سازمان اطلاعات افغانستان نوشته که رهبر گروه طالبان از مدتی به این سو تحت تقصیب جدی بود و دیروز در حالی که بر یک خودرو سوار بود هدف حمله هوایی قرار گرفت و همراه با سایر سرنشینان این خودرو از بین رفت.  در اعلامیه اداره امنیت ملی افغانستان ذکری از حمله هواپیمای بدون سرنشین، پهپاد، آمریکا نشده است.    هم‌زمان یک فرمانده ارشد طالبان نیز کشته شدن ملا اختر منصور را تایید کرد. ملا عبدالرئوف به آسوشیتدپرس گفت منصور در حمله هوایی جمعه شب در منطقه مرزی افغانستان و پاکستان کشته شده است.      این در حالی است که یک رهبر دیگر طالبان نزدیک به منصور که خواست نامش فاش نشود، در گفت‌وگو با رویترز خبر مرگ وی را تکذیب کرد.    این فرمانده گفت: ما این اخبار بی‌اساس را شنیده‌ایم، ‌اما این اولین بار نیست که ما این گزارش‌ها را دریافت می‌کنیم. من می‌خواستم فقط این را به شما بگویم که ملا منصور کشته نشده است.  در ماه دسامبر برخی رسانه‌ها اعلام کردند که منصور در جریان تیراندازی در منزل یک رهبر دیگر طالبان در نزدیک شهر کویته پاکستان زخمی و احتمالا کشته شده است.    در همین حال حسین حقانی، سفیر پیشین پاکستان در آمریکا، عنوان داشت که روابط نیروهای نظامی آمریکا و پاکستان تیره خواهد شد و این مساله آژانس اطلاعاتی پاکستان را در حالت آماده‌باش قرار می‌دهد.  یک مقام وزارت خارجه آمریکا اعلام کرد که پاکستان و افغانستان از این حمله اطلاع داشته‌اند، اما از بیان اینکه آیا آن‌ها پیش از این حمله از آن مطلع شده‌اند یا خیر، ‌خودداری کرد.       ,بين الملل - آسيا،خاورميانه,سازمان اطلاعات افغانستان کشته شدن رهبر طالبان را تایید کرد,یکشنبه ۲ خرداد ۱۳۹۵ - ۰۸:۴۹,
ارایه کلیه خدمات ارزی بانک گردشگری رسما و همزمان با میلاد منجی عالم بشریت، حضرت مهدی (عج) آغاز شد.  به گزارش سرویس بازار ایسنا، پس از اخذ مجوز مرحله دوم فعالیت‌های ارزی این بار به صورت رسمی با حضور علی اصغر سفری مدیرعامل بانک گردشگری ارایه کلیه خدمات ارزی در شعب تهران این بانک آغاز شد.  بانک گردشگری رسما می‌تواند در زمینه افتتاح انواع حساب‌های ارزی (قرض‌الحسنه و سپرده مدت دار)، خرید و فروش ارز، انجام انواع حواله‌های ارزی (داخلی و خارجی)، گشایش انواع اعتبارات اسنادی (وارداتی و صادراتی) و قبول بروات اسنادی و همچنین صدور انواع ضمانت‌نامه‌های ارزی فعالیت داشته باشد.  بانک گردشگری در اسفندماه سال 93 مجوز مرحله اول فعالیت‌های ارزی خود را دریافت کرد و در اسفندماه سال 94 مجوز مرحله دوم این فعالیت برای بانک صادر شد و به این ترتیب بانک گردشگری با تکمیل خدمات بانکی خود قادر به ارایه خدمات مورد نیاز مشتریان در سطح بین‌الملل خواهد بود.   ,بازار - خبر بازار,آغاز ارائه خدمات ارزی بانک گردشگری,شنبه ۱ خرداد ۱۳۹۵ - ۲۰:۳۸,"ارز,بانک,بانک گردشگری"
دورهمی امشب - شنبه - ساعت ٢٣ روی آنتن شبکه نسیم می‌رود.    به گزارش ایسنا، در برنامه امشب کورش تهامی (بازیگر)، حمید استیلی (فوتبالیست) و امیر و مهدی تاجیک (خواننده) مهمان مهران مدیری خواهند بود.    به گفته حمید رحیمی نادی (یکی از تهیه‌کنندگان پروژه) برخلاف اعلام یکی از نشریات، دورهمی نسبت به سایر تولیدات تلویزیون کمترین اصلاحیه را داشته و اگر قسمتی از برنامه در تدوین حذف شده به محدودیت زمانی مجموعه مربوط می‌شود.  رحیمی نادی در پایان گفت: تمامی اخبار پروژه توسط مدیر روابط عمومی مجموعه منتشر می‌شود. از اهالی رسانه درخواست دارم قبل انتشار هرگونه خبری با مدیر روابط عمومی هماهنگی های لازم را به عمل آورند تا از ایجاد شایعات بی اساس جلوگیری شود.       دورهمی    ,فرهنگي و هنري - تلويزيون و راديو,تهیه‌کننده «دورهمی»: کمترین اصلاحیه را داشته‌ایم,شنبه ۱ خرداد ۱۳۹۵ - ۱۹:۲۲,مهران مديري
شرکت آسیا شیمی طب سبد کاملی از محصولات با کیفیت را در نخستین نمایشگاه بین‌المللی مواد و تجهیزات داندانپزشکی به جامعه پزشکی عرضه کرد.    به گزارش سرویس بازار ایسنا، شرکت آسیا شیمی طب در سال 1374 به عنوان پنجمین تولیدکننده مخروط‌های گوتا پرکا و کن کاغذی در جهان تاسیس شد و در سال 1379 تولید محلول‌های ضدعفونی کننده تحت لیسانس شرکت آلپرو مدیکال آلمان را آغاز کرد و در جهت نیاز به پیشگیری در عرصه دندانپزشکی کودکان در سال 91 تولید وارنیش سدیم فلوراید 5 درصد آریادنت را شروع کرد.    شرکت آسیا شیمی طب در پروژه‌ای، طی دو مرحله در سال برای پیشگیری از پوسیدگی دندان دانش‌آموزان دبستانی وارنیش سدیم فلوراید را جهت فلورایدتراپی عرضه می‌کند.    تمام مراحل تحقیقات و فورمولاسیون و تست‌های آزمایشگاهی این طرح توسط بخش تحقیق و توسعه این شرکت انجام شد.    به گزارش ایسنا، اولین نمایشگاه بین‌المللی مواد و تجهیزات داندانپزشکی توسط شرکت هدیش کیش، از 27 تا 30 اردیبهشت‌ماه در محل دایمی نمایشگاه‌های بین‌المللی تهران برگزار شد.     ,بازار - خبر بازار,برگزارکننده پروژه پیشگیری از پوسیدگی دندان دبستانی‌ها در نمایشگاه,شنبه ۱ خرداد ۱۳۹۵ - ۲۰:۴۰,"نمايشگاه,دندان,دندانپزشكي"
سرمربی سویا اعلام کرد که با تمام قدرت به مصاف بارسلونا خواهند رفت.  به گزارش ایسنا به نقل از آس، سویا در دیدار نهایی کوپا دل ری بامداد دوشنبه برابر بارسلونا قرار می گیرد. اونای امری در نشست خبری پیش از بازی گفت: در این مسیر خیلی چیزها را از دست دادیم. ژانویه ماه خیلی سختی برای ما بود. علاوه بر لالیگا در کوپا دل ری و لیگ اروپا حضور داشتیم و شرایط سختی را سپری کردیم. اما اکنون به جز فتح لیگ اروپا شانس دیگری برای قهرمانی داریم.  سرمربی سویا در ادامه افزود: یک روز دیگر فرصت داریم تا با هواداران از آن لذت ببریم. فینال دیگری را با تیمی که بخت بیشتری برای قهرمانی دارد تجربه خواهیم کرد اما با تمام قدرت به مصاف حریف خواهیم رفت.  او درباره سومین قهرمانی تیمش در لیگ اروپا گفت: از سویا تشکر می کنم که به من قدرت داد تا بتوانم این عناوین را فتح کنم.  او درمورد غلبه بر حریف اظهار کرد: باید خیلی کارها انجام دهیم. در دفاع مستحکم باشیم و پشت سر بازیکنانشان بدویم. سعی خواهیم کرد مالکیت توپ کمتری داشته باشند .برای پیروزی بازیکنانمان باید به یکدیگر کمک کنند، آن ها بازیکنان توانمندی دارند اما ما نیز توان رقابت با آن ها را داریم.  امری درباره پنالتی ها گفت:بازیکنانی که جنگجوی واقعی هستند بهترین پنالتی زن ها هستند. آن هایی را که با چشمانشان نگاه می کنند را شناسایی می کنم .   ,ورزشي - جهان ورزش,امری: با تمام قدرت به مصاف بارسلونا خواهیم رفت,شنبه ۱ خرداد ۱۳۹۵ - ۲۰:۴۲,
رییس هیات مدیره فعلی شرکت بیمه آرمان، تغییر مدیرعامل این شرکت را بنا به درخواست سهامداران دانست و گفت: با تشکیل مجمع، سهامداران به این جمع‌بندی رسیدند که این تغییر ایجاد شود.    به گزارش سرویس بازار ایسنا، محمدرضا امیر حسنخانی رییس هیات مدیره فعلی شرکت بیمه آرمان ادامه داد: بیمه آرمان در سطح یک توانگری مالی قرار دارد علاوه بر اینکه به اندازه کافی ذخیره‌گیری صورت گرفته و طی این سال‌ها هیچ تعللی در پرداخت خسارت وجود نداشته، ضمن اینکه از اندوخته‌های فنی قابل قبولی نیز برخوردار است و نقدینگی لازم نیز در شرکت وجود دارد.  وی همچنین تصریح‌کرد: بیمه آرمان با ذخیره‌گیری مثلثی با کاهش سود مواجه نشد زیرا همیشه تلاش کرده سود معقولی را به سهامداران خود ارایه دهد.  امیر حسنخانی همچنین از پیاده‌سازی مدل جامع ارزیابی و ساماندهی شعب در سال 95 در بیمه آرمان خبر داد و گفت: تحول در ترکیب پرتفوی در دستور کار مدیریت جدید بیمه آرمان قرار می‌گیرد.   ,بازار - خبر بازار,ذخیره فنی بیمه آرمان خوب است,شنبه ۱ خرداد ۱۳۹۵ - ۲۱:۱۷,"بيمه ,بیمه آرمان,مجمع"
آیت‌الله هاشمی رفسنجانی گفت: روز میلاد منجی بشر در آخر الزمان است که پس از این همه انتظار، می‌آیند تا حقیقت اسلام را در دنیا پیاده کنند و ما باید برای ترویج رحمانیت اسلام تلاش کنیم.    به گزارش گروه دریافت خبر خبرگزاری دانشجویان ایران (ایسنا)، رئیس مجمع تشخیص مصلحت نظام،صبح امروز در دو دیدار جداگانه با محققان و پژوهشگران دست‌اندرکار تدوین کتاب دیالوگ با خدا و اعضای بخش‌های مختلف پایگاه اطلاع‌رسانی خویش و همچنین اعضای هیأت امنای بنیاد بیماری‌های خاص استان گیلان، پس از تبریک نیمه شعبان، با ارائه تحلیلی از تاریخ اسلام و فراز و فرودها و اتفاقات تلخ و شیرین از زمان بعثت نبوی تا زمان خلفا، زمان ائمه شیعه و زمان حکومت‌های متعدد و گوناگون در بلاد اسلامی تا الان، گفت: براساس روایات متقن یکی از آثار ظهور منجی، رشد علم و تکنولوژی و پیشرفت انسان در سایه‌ی پیروی از دین واحد جهانی است.    آیت‌الله هاشمی رفسنجانی، در پاسخ به سوال یکی از حاضران که چه باید کرد تا دیالوگ با خدا به عنوان یکی از مهم‌ترین کارها برای تعمیق و گسترش سعادت انسان در زمین فراگیر شود؟، به آیات قرآن در خصوص فطرت الهی انسان‌ اشاره کرد و گفت: یکی از بهترین کارها، ترویج فرهنگ اصیل اسلامی و بیان فضیلت‌ها و رذیلت‌های اخلاقی است که نمونه‌های آن را در توصیه‌های امام موسی کاظم(ع) به شاگردشان هشام بن حکم دیدیم.    ایشان انسان را خلیفه الله بر روی زمین خواند و با بیان روایت امام علی(ع) درباره‌ی انسان که أتزعم أنک جرم صغیر و فیک انطوی العالم الأکبر، گفت: در میان همه‌ی موجودات و مخلوقات، انسان می‌تواند مانند خلاق بودن، شبیه خدا باشد و برای شناخت موجودی که شبیه خداست، باید تلاش‌های مضاعفی کرد. (عبدی أطعنی أجعلک مثلی، حدیث قدسی)    آیت‌الله هاشمی رفسنجانی، در پاسخ به سوالی که وظیفه ما در زمانی که بعضی‌ها به اسم اسلام باعث بدنامی مسلمانان در جوامع بشری می‌شوند و همچنین با شانتاژِ‌های خبری سعی در اشاعه‌ی حقیقت گریزی در جامعه دارند، چیست؟ آیه‌ی 107 سوره‌ی انبیا را که می‌فرماید: وَمَآ ارْسَلْنَاکَ إِلا رَحْمَةً لِّلْعَلَمِینَ، قرائت کرد و گفت: مهمترین هدف نبوت گسترش مهر و محبت در سراسر دنیا بود و پیامبر(ص) علاوه بر گفتار فراوان، در عمل نیز با ترویج عهد اخوت بین مسلمانان مهاجر و انصار در مدینه برای این تلاش می‌کرد و اکنون نیز باید در برابر شانتاژ‌های خبری، اولاً با عقل و منطق و بدون اهانت به دیگران حرف خود را بزنید و ثانیاً با زمان شناسی به مصلحت نظام، اسلام و ایران فکر کنید که مبادا سخنی حتی در دفاع از خودمان بر زبان بیاوریم که برای مردم، کشور و نظام هزینه داشته باشد.    رئیس مجمع تشخیص مصلحت نظام، در خصوص حاشیه‌نگاری‌هایی که چند سالی بعد از خبرهای رسمی در سایت ایشان و دیگر رسانه‌ها منتشر می‌شود، گفت: قلم و ادبیاتش را می‌پسندم که به تناسب هر جمله‌ای گریز‌های مناسبی به اتفاقات تاریخی و مناسبت‌های سیاسی، دینی، فرهنگی و اجتماعی زده می‌شود.    ایشان همچنین در دیدار اعضای هیأت امنای بنیاد بیماری‌های خاص استان گیلان کمک به انسان‌های نیازمند و به خصوص بیماران و به ویژه بیماران خاص را از ضرورت‌های اخلاق انسانی و اسلامی قلمداد کرد و گفت: به هر مقدار که در این راه و برای کم کردن آلام بیماران تلاش کنید، اجر مضاعفی در درگاه خداوند خواهید داشت.    ایشان تأکید کرد: به هر مقدار که در توان داشته باشم برای راه‌اندازی و ترویج مؤسسات رسیدگی به افراد سالخورده و نیازمند کمک خواهم کرد.    در آغاز هر یک از این دیدارها، آقایان محمد محمودی، حجت‌الاسلام عباسی فر، مکری، محمدرضا بختیاری، مهندس ناصر صفری، ذیجودی، حق‌دوست و همچنین چند تن از کارکنان در پایگاه اطلاع‌رسانی، ضمن ارائه گزارشی از فعالیت‌های حوزه مسؤولیت خویش، به بیان دیدگاه‌ها در خصوص مسایل سیاسی، اقتصادی، فرهنگی و اجتماعی پرداختند.       ,سياسي - سياست داخلي,باید برای ترویج رحمانیت اسلام تلاش کنیم,شنبه ۱ خرداد ۱۳۹۵ - ۲۱:۱۲,
طی حکمی از سوی علی اصغر پورمحمدی، معاون سیما محمد مهدی یادگاری به عنوان مدیر کل تأمین برنامه‌های خارجی و رسانه بین‌الملل سیما منصوب شد.    به گزارش ایسنا، معاون سیما، تأمین و آماده‌سازی برنامه‌های خارجی و برنامه‌های تولید شده در بخش خصوصی، را از اهم وظایف مدیر کل تامین برنامه‌های خارجی و رسانه بین‌الملل سیما برشمرد.    در این حکم بر شناسایی، انتخاب و خرید بهترین آثار تلویزیونی در تمام ساختارهای برنامه‌سازی خصوصاً برنامه‌های نمایشی، مستند و پویانمایی، منطبق با سیاست‌های کلان رسانه، آماده‌سازی آثار تهیه شده اعم از ترجمه و دوبله، با هماهنگی شبکه‌های ذیربط تاکید شده است.    رصد و تحلیل محتوای برنامه‌های ماهواره‌ای و انعکاس مرتب آن به معاونت سیما و مدیران ارشد سازمان و هماهنگی با شبکه‌های مختلف داخلی و خارجی برای تولید کارهای مشترک از دیگر موارد این حکم است.    تنظیم برنامه جامع اعزام مدیران و کارشناسان ذیربط به بازارها و جشنواره‌های مهم جهانی و منطقه‌ای و حضور فعال و هدفمند در این مراکز، از دیگر تاکیدات معاون سیما بود.    علی اصغر پورمحمدی از زحمات غلامعلی رمضانی در طول مدت تصدی آن اداره کل صمیمانه تشکر و قدردانی کرد.     ,فرهنگي و هنري - تلويزيون و راديو,انتصاب در تلویزیون,شنبه ۱ خرداد ۱۳۹۵ - ۱۹:۴۵,
وزیر کشور در سفر به ورشو موافقتنامه همکاری بین ایران و لهستان در زمینه مبارزه با جرائم سازمان یافته را امضا خواهد کرد.    به گزارش گروه دریافت خبر خبرگزاری دانشجویان ایران (ایسنا)، عبدالرضا رحمانی فضلی در سفر به ورشو ضمن دیدار و گفت‌وگو با ماریوش بلاشچاک همتای لهستانی خود، موافقتنامه 9 ماده‌ای را به منظور مقابله موثر با جرائم سازمان یافته امضا خواهد کرد.    سفر دو روزه رحمانی فضلی وزیر کشور به جمهوری لهستان فردا آغاز خواهد شد.       ,سياسي - سياست داخلي,وزیر کشور به ورشو سفر می‌کند,شنبه ۱ خرداد ۱۳۹۵ - ۱۹:۴۴,"وزير کشور,لهستان,عبدالرضا رحماني فضلي,وزارت کشور"
دکتر افروزی پزشک تیم ملی والیبال ایران گزارش آخرین وضعیت بازیکنان حاضر در مسابقات انتخابی المپیک در ژاپن را اعلام کرد.    به گزارش گروه دریافت خبر ایسنا افروز گفت: ۲-۳ روز بعد از رسیدن به ژاپن شرایط مصدومان بهتر می‌شود.  وی افزود:فرهاد قائمی خوشبختانه دست به توپ شده و در کنار سایر ملی‌پوشان تمرین می‌کند، اما همچنان شرایط وی را برای اعلام نظر نهایی زیر نظر خواهم داشت.    وی در خصوص روند پیشرفت بهبودی محمودی نیز گفت:محمودی کمی پنجه و ساعد کار می‌کند و اگر با همین روند پیش برود برای مسابقات انتخابی المپیک هیچ مشکلی نخواهد داشت.    وی در پایان تاکید کرد: به احتمال فراوان تا بازی دوستانه با چین شرایط قائمی بهتر می‌شود، اما بعید می‌دانم محمودی به بازی با چین برسد. باید شرایط این دو بازیکن را تا زمان شروع مسابقات به دقت زیر نظر داشت. امیدوارم در تمرینات قبل از مسابقات بازیکنی مصدوم نشود تا تیم ملی دچار مشکل نشود.    /     ,ورزشي - توپ و تور,گزارش آخرین وضعیت بازیکنان تیم ملی والیبال در ژاپن,شنبه ۱ خرداد ۱۳۹۵ - ۲۱:۵۶,
دبیر مجمع تشخیص مصلحت نظام در نشست معاونت های سیاسی نیروهای مسلح گفت: ما با یک دوره جدیدی از تهدیدات مواجه شده ایم و کانون این تهدیدات متوجه موضوع ولایت فقیه و تغییرات در قانون اساسی است.    به گزارش گروه دریافت خبر خبرگزاری دانشجویان ایران (ایسنا)، دبیر مجمع تشخیص مصلحت نظام روز شنبه اول خرداد در نشست معاونت های سیاسی نیروهای مسلح استان تهران که در موسسه حرا در قرارگاه سازندگی خاتم الانبیا (ص) برگزار شد، گفت: پیشاپیش میلاد با سعادت منجی عالم بشریت و نور چشم خاندان پیامبر(ص) حضرت بقیه الله الاعظم (عج) را به شما سربازان آن حضرت تبریک عرض می نمایم و امیدوارم سربازی های ما را آن حضرت تایید و امضاء فرمایند.    استاد دانشگاه امام حسین (ع) گفت: مصاف انقلاب اسلامی و استکبار جهانی، تمدنی و ریشه ای است و از ابتدای انقلاب آغاز شده و مدت ها به طول خواهد انجامید. مبارزه ای طولانی که دستاوردهای بزرگی خواهد داشت. مانند تفاوت قایقرانی در رودخانه با دریانوردی و کشتیرانی در اقیانوس که مخاطرات و دستاوردهای آن متفاوت است و ما باید توانمندی ها و ظرفیت‌هایمان را افزایش بدهیم تا در مسیر بمانیم.    دکتر رضایی گفت: ما در این مصاف وارد چهارمین دوره تهدیدات و نبرد شده ایم. اولین مرحله، تهدیدات خشن دهه اول انقلاب بود. جنگ و ترور و شورش از ویژگی های این دوره است. دومین دوره، دوره تنش زدایی بود که بعد از جنگ شروع شد و تا آخرین سالهای ریاست جمهوری اصلاح طلب ها ادامه یافت. سومین دوره، دوران تهدیدها و تحریم های اقتصادی بود و دوره چهارم دوره جنگ احزاب یا نفوذ است.    وی افزود: فرمول انقلاب اسلامی این است که تهدیدات را تبدیل به فرصت کند. در دوره اول تهدیدات به برطرف کردن ضعف های دفاعی، امنیتی و نظامی منجر شد. تهدید را جایی درست می کنند که زمین هموار است. امنیت ما برای آنها هموار بود و می توانستند پیش بیایند. در دهه اول با بازدارندگی دفاعی و البته ایثار و فداکاری ملت، ایران توانست مسیر دشمن را سد کند و دیگر هیچ تهدید نظامی به ایران منجر به حمله نشد. اسرائیلی ها و آمریکایی ها، بارها از حمله نظامی به خاطر همین قدرت بازدارندگی منصرف شدند. در دوره دوم که تنش زدایی بود، آمریکایی می خواستند تحت عنوان مهار دوجانبه با انزوای سیاسی ما را به جایی برسانند که ایران از ارزش های خودش دست بکشد. در این دوره که یک نوعی تهدیدات دیپلماتیک و سیاسی بود، متاسفانه دستاورد خوبی نداشتیم. افراط برخی از مسئولین ما در ارتباط گرفتن با عربستان یکی از این اشتباهات بود و نباید برخی بیش از حد با آل سعود حالت خودمانی پیدا می کردند چرا که سودی و امتیازی از آن کسب نشد و مسئله ای نیز حل نشد.    سرلشکر رضایی گفت: در دوره سوم که تحریم های اقتصادی در تجارت، فروش نفت، واردات و صادرات شکل گرفت و دشمنان، انقلاب اسلامی را وارد محاصره اقتصادی شدید کردند. البته مردم مقاومت کردند و باید بیشترین نمره را هم به مردم بدهیم اما از این فرصت طلایی هم به خوبی استفاده نشد. اقتصاد ایران هم می توانست بهره ببرد. این بود که رهبر انقلاب سند اقتصاد مقاومتی را ابلاغ کردند که اقتصاد ما دیگر تحریم پذیر نباشد.    دبیر مجمع تشخیص مصلحت نظام با برشمردن ویژگی های دوران کنونی مواجهه انقلاب و دشمنانش افزود: موضوع برجام و پسا برجام و مسائل ما با کشورهای منطقه ای ما را وارد جنگ احزاب کرده است. جنگ احزاب یعنی ائتلاف منطقه ای با محوریت عربستان که به تصویب چهار بند در کنفرانس همکاری کشورهای اسلامی منجر شد. از طرفی آمریکاییها هم ائتلافی علیه ما راه انداخته اند. در داخل کشور هم با نخبگان ما ارتباط گرفته اند و گه‌گاه دعوتشان می کنند به غرب و حتی با پررویی رئیس پیشین سازمان سیا را به ایران می فرستند و به دانشگاه های ما می آید و با اساتید و مدیران دانشگاهی ما عکس می اندازد.امیدوارم در نیروهای سیاسی داخلی نفوذ نکنند تا کاری صورت بدهند.      دو دیدگاه متضاد در جامعه سیاسی ما، در میان نخبگان و روحانیت از زمان مشروطه وارد فضای جامعه ما شده است. در آن دوران که به نوعی یک بیداری ای صورت گرفت دو تفکر و رویکرد پیدا شد. یک نگاه می گفت: ما با دنیایی پیشرفته در بیرون ایران مواجه هستیم و باید با ارتباط با غرب این پیشرفت را وارد کنیم. امثال تقی زاده که گفتند از موی سر تا نوک انگشتان پا، باید سراسر غربی بشویم. این دیدگاه رضاشاه را به شاهی رساند و تا چند سال با او همراهی کردند. برخی ها در دانشگاه های ما این دیدگاه را ترویج می کند. طرفداران مدرنیته و غرب زده ها که معتقدند ما چیزی از خودمان نداریم و باید از خارج بیاوریم.تفکر دوم می گفت گمشده ما خودمان هستیم. تعالی و پیشرفت را خودمان باید در درون مرزهای خودمان پیدا کنیم. تبلور این فکر در حضرت امام و مقام معظم رهبری است که همان درون زایی برونگرا است که می گوید از تحول در خودمان، شروع کنیم و از مرزها بگذریم. با شکوفا شدن درون می شود به پیشرفت و رفاه رسید.    رضایی گفت: هر وقت کار دست دیدگاه اول افتاده است تهدیدات بزرگتر و نزدیکتر شده و گسترش یافته. هر وقت دیدگاه دوم مستقر شده، تهدیدات را تبدیل به فرصت کرده است . این مبارزه در پشت صحنه همچنان هست و این مبارزه ایدئولوژیک در اداره کشور و دانشگاه ها و حوزه های علمیه بوده و وارد شده است. البته در میان طرفداران دیدگاه دوم هم گروه های انحرافی وجود دارند که می گویند مهم اقتصاد و پیشرفت نیست و فقط باید خودمان را در مقابل اجنبی حفظ کنیم. امام این دیدگاه را نداشت و می گفت باید برتری مان را در همه عرصه ها به غربی ها ثابت کنیم. متاسفانه طرفداران نگاه اول به این بخش انحرافی دست می گذارد و امام و رهبری را به خیال خود مخالف پیشرفت و صنعت و تجارت معرفی می کنند. در حالی که امام و رهبری می گویند می توانیم خودمان را ثابت کنیم.    دکتر محسن رضایی گفت: این دعوا الان دوباره شعله ور شده است. در هر دو دیدگاه اول و دوم امید هست. در دیدگاه اول امید به خارج از مرزهاست. در دیدگاه دوم امید به خدا، به مردم و جوانان است که از دلشان باقری و همت و باکری و اردستانی ها در آمدند. البته هر امید با یک ناامیدی همراه است. امید به غرب با ناامیدی از خدا و مردم همراه می شود و امید به خدا و مردم با ناامیدی به دست های اجنبی همراه است.    وی افزود: در سه سال گذشته، صبر و انتظار بیش از حد برای تحقق برجام، بسیاری از فرصت ها را از ما گرفت. طرح نجات بانکی که طرح خوبی است را دوستان دولتی می توانستند، دو – سه سال پیش پیگیری کنند. این انتظار برای تحقق برجام به رویایی کردن جامعه منجر شد. توهم ارزانی کالاها و بالارفتن کیفیت اجناس، ترمز بیشتری را بر رکود زد. در حالی که پارسال باید رکود کاهش می یافت، این انتظار باعث شد که رکود تا دو سال دیگر ادامه پیدا کند.  دکتر رضایی در پاسخ به سوال یکی از شرکت کنندگان در نشست در خصوص نظارت مجمع بر سیاست های کلان گفت: رهبر معظم انقلاب سیاست های کلی را بنا به اصل 110 قانون اساسی را با مشورت مجمع تعیین و ابلاغ می کند و ایشان دو سال است که وظیفه نظارت را براساس آیین نامه ای بر عهده مجمع گذاشته اند. الان هر قانونی که مجلس بر خلاف سیاست های کلی تصویب کند به شورای نگهبان گزارش می دهیم که قانون را به مجلس برگرداند. اما در اجرای قوانین مصوب قبلی در موضوع گزارش گیری از سران قوا، گاه با مشکلاتی روبرو می شویم. این مسائل البته به رهبر معظم انقلاب گزارش می شود. باید فکری کرد تا این خلاها را پرکنیم و اجرای منویات رهبری را پیگیری کنیم.       ,سياسي - سياست داخلي,تحکیم رابطه مردم با نظام اسلامی یک ضرورت است,شنبه ۱ خرداد ۱۳۹۵ - ۲۱:۰۷,
مدیر تیم ملی فوتبال ایران می گوید تمرین های تیم ملی در اردوی پیش رو در در زمین شماره دو آزادی و پژوهشگاه نفت برگزار می شود.    به گزارش ایسنا و به نقل از سایت فدراسیون فوتبال، افشین پیروانی با قدردانی از مسئولان ورزشگاه پاس قوامین برای حمایت از فوتبال ملی ایران گفت: استفاده از این ورشگاه جزو اولویت ها است، هر چند که با توجه به قول مساعد مسئولان برای در اختیار قرار دادن ورزشگاه آزادی و لزوم تمرین بازیکنان جوان در زمین این استادیوم پیش از کشت آن و همینطور شرایط زمین پژوهشگاه نفت در اردوی پیش رو از این دو زمین استفاده خواهد شد.  وی در پایان گفت: استفاده از استادیوم پاس قوامین با توجه به حمایت همیشگی مجموعه نیروی انتظامی و امکانات این مجموعه قطعا در آینده مورد توجه قرار خواهد گرفت.     ,ورزشي - فوتبال، فوتسال,پیروانی: تیم ملی در زمین شماره دو آزادی و پژوهشگاه نفت تمرین می کند,شنبه ۱ خرداد ۱۳۹۵ - ۲۲:۱۴,
در همایش مراقبت از دستورهای طرح تحول نظام سلامت، از حضور ثمربخش بانک رفاه در موفقیت طرح ملی تحول نظام سلامت کشور قدردانی شد.  به گزارش سرویس بازار ایسنا، علی صدقی مدیرعامل بانک رفاه کارگران در این همایش طی سخنانی با تأکید بر اینکه یکی از اصلی‌ترین استراتژی‌های بانک، فعالیت در حوزه سلامت و حمایت از این بخش است، گفت: بانک رفاه با تجهیز منابع از سراسر کشور و جمع‌آوری نقدینگی، همکار و سهیم در طرح تحول نظام سلامت شده است.  وی با اشاره به ویژه‌سازی طرح‌های بانک در حوزه سلامت، تصریح‌کرد: برای حضور قدرتمند در نظام سلامت، بانک رفاه اقدامات و مأموریت‌های ویژه‌ای برای خود تدارک دیده است. اقداماتی از جمله حمایت از تجهیز و ساخت بیمارستان‌ها، حمایت از داروخانه‌ها و ارایه خدمات مطلوب به جامعه پزشکان کشور به منظور تأمین منابع مالی و تجهیز و خرید مطب.  وی بر همکاری منظم و هماهنگ تمامی ارکان بانک برای اجرای دقیق تفاهم‌نامه چهارجانبه تاکید کرد و گفت: بانک رفاه این طرح را با سرعت مطلوبی به پیش برده؛ این طرح یک طرح ملی است و بانک رفاه خود را ملزم به حضور گسترده در تحقق آن می‌داند.   ,بازار - خبر بازار,نقش تاثیرگذار بانک رفاه در موفقیت طرح ملی تحول نظام سلامت,شنبه ۱ خرداد ۱۳۹۵ - ۲۲:۱۷,"همايش,بانک,بانک رفاه کارگران"
سرمربی بارسلونا شکست سویا را آسان نمی داند.  به گزارش ایسنا به نقل از آس، بارسلونا بامداد دوشنبه در دیدار نهایی کوپا دل ری به مصاف سویا می رود. لوییس انریکه در کنفرانس مطبوعاتی پیش از بازی گفت: این بازی آخرین دیدار فصل است. همه چیز آغاز و پایان دارد. تیم شرایط خیلی خوبی دارد و بازیکنان شور و اشتیاق زیادی دارند.  سویا چهارشنبه هفته گذشته در فینال لیگ اروپا به مصاف لیورپول رفت و پیروز شد. سرمربی بارسلونا درباره خستگی این تیم اظهار کرد: نمی دانم خسته هستند یا نه. زمانی بازی ما به وقت های اضافه کشید و وقت کمی برای آماده سازی داشتیم اما توانستیم اتلتیک بیلبائو را ببریم. سویا پس از فتح لیگ اروپا پا به این رقابت می گذارد و این پیروزی نیرو و انگیزه کافی را برای فتح دومین جام می دهد.  او در ادامه افزود: زمانی که تیمی موفقیت کسب می کند تنها نباید عملکرد یک جنبه از تیم را ستود. این تیم به حضور در دیدارهای نهایی عادت کرده است و می تواند در شرایط سخت بازگشت خوبی داشته باشد.  آندرس اینیستا و ایوان راکیتیچ در نشست های خبری خود از سخت بودن این بازی صحبت کردند. سرمربی اسپانیایی در این درباره اظهار کرد: در هر فینالی به سختی خواهید افتاد به خصوص که حریف از همه لحاظ خوب باشد. چند بازیکن مهم را در اختیار ندارند اما آن ها تیم بزرگی هستند. خوشبین هستم و فکر می کنم پیروز خواهیم شد اما به راحتی نه.  چند روز پیش خبر ممانعت پلیس از ورود پرچم های استقلال طلبانه هواداران بارسا به ورزشگاه در بازی فینال کوپا دل ری منتشر شد. انریکه که از این اتفاق تعجب نکرده است گفت: در این کشور چیز های کمی مرا شگفت زده می کنند. در نهایت این موضوع حل شد. باید به آزادی همه احترام گذاشت.  او درمورد آسیب دیدگی ها در طول فصل و عملکرد کادر پزشکی اظهار کرد: از برخی از آسیب دیدگی ها در طول فصل رنج بردیم آن ها با تلاش تمام تیم و پیشرفت های تیم پزشکی بهبود یافتند. اما برای برخی از آسیب دیدگی ها چاره ای وجود نداشت. با هدف کمک به بازیکنان کار می کردیم.  انریکه درباره بازی نکردن بارسلونا در صورت درخواست خوسپ ماریا بارتومئو به خاطر پرچم های استقلال طلبانه گفت: دوست ندارم سیاست را وارد فوتبال کنم. بارسا فراتر از یک باشگاه است. تنها چیزی که ما می خواهیم احترام است. اگر کسی پرچمی یا رنگی را دوست دارد باید به آن احترام گذاشت. بارسا تنها هوداران کاتالانی ندارد بلکه هواداران اندلوسی، اتریشی، انگلیسی و ژاپنی را با هر تفکری دارد.  او در پایان در مورد بازیکنان کلیدی تیم در این فصل گفت: همه در سطح بالایی بودند. لیونل مسی از نظر من بهترین بود. رقابتی در این رابطه وجود ندارد. پس از او می توان به بازیکنان برجسته تیم اشاره کرد.     ,ورزشي - جهان ورزش,انریکه: شکست سویا آسان نخواهد بود,شنبه ۱ خرداد ۱۳۹۵ - ۲۰:۳۱,
رییس اجرایی دولت افغانستان گفت در صورتی که گزارش‌ها درخصوص کشته‌ شدن ملا اختر منصور، رهبر طالبان در حملات هوایی آمریکا صحت داشته باشد، انتظار می‌رود تغییرات بزرگی در رهبری این گروه در افغانستان ایجاد شود.  به گزارش خبرگزاری دانشجویان ایران (ایسنا)، به نقل از خبرگزاری اسپوتنیک، مقام‌های آمریکایی اعلام کرده‌اند که اختر منصور طی حمله هواپیمای بدون سرنشین در قسمت پاکستان مرز مشترک با افغانستان کشته شده است.  به گزارش شبکه خبری العربیه، عبدالله عبدالله، رییس اجرایی دولت افغانستان در سخنانی خطاب به ملت این کشور گفت: منصور احتمالا در حمله هوایی در جنوب غرب شهر احمدوال که منطقه‌ای دورافتاده در پاکستان است، کشته شده‌ است.  وی هم چنین گفت مرگ منصور ضربه‌ای بزرگ برای این گروه شورشی خواهد بود.  این در حالی است که رسانه‌های پاکستان ضمن تکذیب این خبر گفته‌اند که افراد کشته شده طی این حمله، یک راننده تاکسی و مسافر وی بوده‌اند.  یک نماینده طالبان نیز اظهارات مقام‌های آمریکایی درخصوص کشته شدن منصور را رد کرده است.  منصور پس از مرگ ملاعمر در سال 2013 و تایید خبر مرگ وی در اواسط سال 2015 جانشین وی شد.       ,بين الملل - آسيا،خاورميانه,عبدالله عبدالله: با مرگ منصور تغییرات بزرگی در طالبان ایجاد می‌شود,یکشنبه ۲ خرداد ۱۳۹۵ - ۱۰:۵۳,
سرپرست تیم ملی والیبال ایران با اشاره به بازی تدارکاتی با چین در دومین روز سفر به ژاپن نسبت به برطرف شدن مصدومیت های بازیکنان ابراز امیدواری کرد.  به گزارش ایسنا به نقل از روابط عمومی فدراسیون والیبال، امیر خوش خبر اظهار کرد: سفر نسبتاً راحتی بود، در شرایط خوب به توکیو رسیدیم و در هتل نزدیک به فرودگاه ساکن شدیم. فردا عازم شهر چیبا می شویم زیرا در این شهر تیم چین اردو زده است. برنامه ریزی شده که ساعت 13:30 در سالن محل تمرین کار با وزنه را انجام دهیم. بعد هم از ساعت 15:30 با چین بازی خواهیم کرد. بلافاصله به هتل شیناگاوا در توکیو منتقل می شویم.  سرپرست تیم ملی والیبال کشورمان گفت: تمرینات خود را به طور جدی بعد از رسیدن طبق برنامه ریزی که میزبان برای تهیه سالن اعلام خواهد کرد، دنبال می کنیم. همچنین بازی لهستان که آخرین بازی دوستانه ماست را دنبال می کنیم تا انشالله برای مسابقات با آمادگی کامل حاضر شویم.  خوش خبر در پایان افزود: خوشبختانه در آخرین تمرین تیم ملی در تهران هر دو بازیکن مصدوم ما شرایط خوبی نشان دادند. قائمی بازی کرد و شهرام محمودی پرش کرد و این ها خیلی خوب بود. اگر به همین شکل پیش برویم ان‌شاالله با حداکثر آمادگی در مسابقات حاضر خواهیم شد و مشکلی نخواهیم داشت.  تیم ملی ایران هشتم خرداد ماه در نخستین دیدار خود در رقابت های انتخابی المپیک به مصاف استرالیا خواهد رفت   ,ورزشي - توپ و تور,خوش خبر: در شرایط خوبی به توکیو رسیدیم,شنبه ۱ خرداد ۱۳۹۵ - ۲۲:۵۱,
براساس اطلاعات منتشر شده از سوی مرکز آمار ایران عمده ماشین آلات مورد استفاده در طرح های عمرانی در نیمه دوم سال 1394 نسبت به دوره مشابه سال قبل با افزایش کرایه روبرو بوده‌اند.    به گزارش خبرگزاری دانشجویان ایران (ایسنا)، براساس اطلاعات منتشرشده از سوی مرکز آمار ایران درباره ماشین‌آلات منتخب مورد استفاده در طرح‌های عمرانی در نیمه دوم سال 1394، در گروه ماشین آلات حمل و نقل که شامل 18 قلم انواع ماشین سواری، وانت، کامیون، کمپرسی، تانکر آب‌پاش و تراکتور است، متوسط کرایه ساعتی گاه به صورت افزایشی و گاه به صورت کاهشی بوده است. در این میان بیشترین افزایش کرایه ساعتی مربوط به تریلر کفی به ظرفیت حدود 10 تن بدون کشنده با 4 درصد و بیشترین کاهش مربوط به دامپر 3 تن هیدرولیکی با راننده با 15 درصد بوده است. همچنین مقایسه نتایج حاصل از آمارگیری نیمه دوم سال 1394 با دوره مشابه سال قبل نشان می دهد که متوسط کرایه ساعتی تمامی اقلام این گروه افزایش داشته است. در این میان بیشترین افزایش متوسط کرایه ساعتی مربوط به تریلر کفی به ظرفیت حدود 5 تن بدون کِشنده با 18.2 و کمترین افزایش مربوط به تانکر آب‌پاش 15 هزار لیتری با راننده با 1.3 درصد بوده است.    در گروه جرثقیل ها بیشترین افزایش متوسط کرایه ساعتی مربوط به جرثقیل خودروی چرخ لاستیکی حدود 15 تن با راننده با 6.8 درصد و بیشترین کاهش مربوط به جرثقیل خودروی چرخ زنجیری حدود 20 تن با راننده با 8.4 درصد است. مقایسه نتایج حاصل از آمارگیری نیمه دوم 1394 با دوره مشابه سال قبل نشان می دهد متوسط کرایه ساعتی تمامی اقلام این گروه افزایش داشته است.    در این میان بیشترین افزایش متوسط مربوط به جرثقیل خودروی چرخ لاستیکی حدود 15 تن با راننده با 3.8 درصد و کمترین افزایش مربوط به جرثقیل کامیونی دو کابینه حدود 20 تن با راننده با 1.5 درصد است.    همچنین در گروه ماشین آلات عملیات خاکی که شامل انواع بیل مکانیکی، بولدوزر ، لودر و گریدر می شود نوسان متوسط کرایه ساعتی به صورت افزایشی و کاهشی بوده است. بیشترین افزایش متوسط کرایه ساعتی مربوط به لودر چرخ لاستیکی به قدرت حدود 250 اسب بخار با راننده با 5.4 درصد و بیشترین کاهش مربوط به لودر چرخ لاستیکی به قدرت حدود 100 اسب بخار با 5.6 درصد است.    همچنین آمارها نشان می دهد متوسط کرایه ساعتی تمام اقلام این گروه نسبت به نیمه دوم سال قبل افزایش داشته است. بیشترین افزایش مربوط به گریدر به قدرت حدود 220 اسب بخار با راننده با 13.1 درصد و کمترین افزایش مربوط به قلم لودر چرخ زنجیری به قدرت حدود 200 اسب بخار با راننده با 3 درصد است.    همچنین در گروه ماشین آلات تراکم سطح زمین بیشترین کاهش متوسط کرایه ساعتی مربوط به غلتک ویبر کششی حدود 6 تن با راننده با 7.8 درصد و کمترین کاهش مربوط به غلطک ویبر خودروی کمرشکن چرخ آهنی لاستیکی حدود 10 تن با راننده با 0.1 درصد است. تمامی اقلام این گروه نسبت به نیمه دوم سال قبل افزایش متوسط کرایه ساعتی داشته‌اند. در این میان بیشترین افزایش متوسط کرایه ساعتی مربوط به غلتک استاتیک چرخ آهنی حدود 10 تا 12 تن با راننده با 9.9 درصد و کمترین افزایش مربوط به غلتک ویبر خودروی کمرشکن چرخ آهنی لاستیکی حدود 10 تن با راننده با 4.7 درصد است.    در گروه ماشین آلات تهیه و اجرای بتن بیشترین افزایش متوسط کرایه ساعتی مربوط به مخزن متحرک بتن – تراک میکسر- 6 متر مکعبی با راننده با 6.3 درصد و بیشترین کاهش مربوط به بتونیر 500 لیتری با اپراتور با 4 درصد است. مقایسه نتایج حاصل از آمارگیری نیمه دوم سال 1394 با دوره مشابه سال قبل نشان می دهد که تمام اقلام این گروه از افزایش متوسط کرایه ساعتی برخوردار شده اند. بیشترین افزایش متوسط کرایه ساعتی مربوط به بتونیر 750 لیتری با اپراتور با 16.7 درصد و کمترین افزایش مربوط به مخزن متحرک بتن- تراک میکسر- 6 متر مکعبی با راننده با 13.7 درصد است.    همچنین در گروه ماشین آلات تهیه و اجرای آسفالت متوسط کرایه ساعتی مربوط به ماشین آسفالت پخش کنی- فینیشر- چرخ زنجیری با راننده 2.5 درصد افزایش و قیرپاش حدود 5 هزار لیتری با خودرو و راننده، 5.8 درصد کاهش داشته است. مقایسه نتایج حاصل از آمارگیری نیمه دوم 1394 با دوره مشابه سال قبل نشان می دهد هر دو قلم این گروه دارای افزایش متوسط کرایه ساعتی هستند. قیرپاش حدود 5 هزار لیتری با خودرو و راننده، 15.1 درصد و ماشین آسفالت پخش کنی- فینیشر- چرخ زنجیری با راننده 6.4 درصد افزایش داشته است.    همچنین در گروه دستگاه‌های جوشکاری بیشترین افزایش متوسط کرایه ساعتی مربوط به موتور جوش دیزلی 100 تا 150 آمپر با 6.2 درصد و بیشترین کاهش مربوط به موتور جوش دیزلی 400 آمپر با 2.1 درصد است. در مقایسه نتایج حاصل از آمارگیری نیمه دوم سال 1394 با دوره مشابه سال قبل موتور جوش دیزلی 100 تا 150 آمپر با 14.5 درصد دارای بیشترین افزایش متوسط کرایه ساعتی بوده و کمترین افزایش مربوط به موتور جوش دیزلی 400 آمپر با 7.6 درصد بوده است.       ,اقتصادي - اقتصاد كلان,جزییات تورم کرایه ماشین آلات طرح‌های عمرانی,شنبه ۱ خرداد ۱۳۹۵ - ۲۲:۳۰,
یک هنرمند پس از اعلام خبر درگذشت پرویز کلانتری و همچنین زمان و مکان تشییع پیکر او، پوستری را طراحی کرد.    به گزارش سرویس هنرهای تجسمی ایسنا، بهزاد شیشه‌گران در پوستر خود از المان‌هایی مانند خانه‌های کویری تصویرشده در نقاشی‌های کلانتری و همچنین اطلاعات مربوط به زمان و مکان برگزاری مراسم تشییع پیکر این هنرمند استفاده کرده است.    پیکر کلانتری ساعت 9 صبح روز دوشنبه، سوم خردادماه از مقابل خانه‌ی هنرمندان ایران تشییع می‌شود و سپس در قطعه هنرمندان بهشت زهرا (س) به خاک سپرده خواهد شد.    آذرماه 1393 بود که پرویز کلانتری - نقاش و تصویرگر پیشکسوت - به‌دلیل عارضه‌ی مغزی به بیمارستان منتقل و در بخش مراقبت‌های ویژه بستری شد. 10 روز پس از این اتفاق، چند لخته خون در قلب کلانتری گرفتگی ایجاد کرد و روند درمان و بستری شدنش در بیمارستان طولانی‌تر شد. پس از به ثبات رسیدن وضعیت کلانتری، با نظر پزشکان معالج، او را به خانه منتقل کردند. این هنرمند شامگاه 31 اردیبهشت‌ماه در سن 85 سالگی در خانه‌اش برای همیشه خاموش شد.     ,فرهنگي و هنري - تجسمي و موسيقي,طراحی پوستری با نمادهای آشنا برای کلانتری,شنبه ۱ خرداد ۱۳۹۵ - ۱۹:۲۸,
مدیرعامل شرکت آب و فاضلاب روستایی گیلان از پایش و سنجش دائمی آب شرب روستاهای استان گیلان براساس استانداردهای ملی و سازمان بهداشت جهانی خبر داد.     محمدعلی فرامینی در گفت‌وگو با خبرگزاری دانشجویان ایران(ایسنا)، منطقه گیلان، از پایش و سنجش دائمی آب شرب روستاهای استان گیلان براساس استانداردهای ملی و سازمان بهداشت جهانی خبر داد و اظهار کرد: شرکت آب و فاضلاب روستایی استان در راستای اجرای وظیفه اصلی خود که تأمین آب شرب سالم و بهداشتی روستائیان است، به‌طور مستمر آزمون‌های کنترل کیفیت را انجام می‌دهد.    وی این آزمون‌ها را شامل کلرسنجی، کدورت‌سنجی، باکتریولوژی، فیزیک‌وشیمیایی و HPC دانست و افزود: آب آشامیدنی روستائیان گیلان بهداشتی و مناسب است و علاوه‌بر این‌که در آزمایشگاه‌های شرکت آبفار سنجیده می‌شود، توسط مراکز بهداشت نیز نظارت می‌شود.    مدیرعامل شرکت آب و فاضلاب روستایی گیلان با اشاره به این‌که در سال 94 افزون بر 920 هزار و 259 مورد آزمایش سنجش سلامت آب شرب روستایی درگیلان انجام شد، خاطرنشان کرد: در این فاصله زمانی، 702 هزار و 798 مورد آزمون کلرسنجی، 131 هزار و 560 مورد آزمون کدورت‌سنجی، 34 هزار و 867 مورد آزمون باکتریولوژی، 5314 مورد آزمون فیزیک‌وشیمیایی و 45 هزار و 720 مورد آزمون HPC از منابع تأمین آب شرب روستائیان این استان انجام شده است.    این مقام مسئول مطلوبیت آزمایش‌های مختلف آب شرب روستایی گیلان را بیش از 98 درصد اعلام کرد و گفت: هم‌اکنون 1744 روستا در گیلان از نعمت آب آشامیدنی سالم و بهداشتی برخوردارند.    فرامینی با بیان این‌که سنجش سلامت آب شرب این روستاها در 15 واحد آزمایشگاهی شرکت آب و فاضلاب روستایی گیلان به طور مستمر انجام می‌شود، یادآور شد: هم‌اکنون 30 کارشناس کنترل کیفیت شرکت آبفار در این زمینه فعالیت می‌کنند.       ,استان ها - گيلان,پایش و سنجش دائمی آب شرب روستاهای گیلان,شنبه ۱ خرداد ۱۳۹۵ - ۱۹:۳۱,"گيلان,روستاييان,آب شرب"
آیدین آغداشلو با بیان این‌که از درگذشت پرویز کلانتری بسیار متأثر شدم، گفت: او یک نقاش قصه‌گو بود. کلانتری در نقاشی‌هایش از عناصر ساده زندگی روستایی و آدم‌های ساده استفاده می‌کرد و این موضوع از قلب رئوف او برمی‌آمد.    این نقاش در گفت‌وگو با خبرنگار سرویس هنرهای تجسمی ایسنا، درپی درگذشت پرویز کلانتری - نقاش و تصویرگر - اظهار کرد: او به نسلی از هنرمندان تعلق داشت که همه با هم همکاری، همدلی و همراهی داشتند. او در طول عمر پربارش توانست هم به شیوه شخصی خودش دست پیدا کند و هم با نیرویی مافوق تصور، تعداد زیادی اثر خلق کند. این پرکاری و پرباری نصیب هر نقاشی نمی‌شود.    او ادامه داد: کلانتری یک نقاش و تصویرگر حرفه‌ای بود و در تمام عمرش به این عنوان شناخته می‌شد. البته او نویسنده قابلی هم بود و بسیار شیرین موضوعات را به دور از پیچیدگی‌ها می‌نوشت. امیدوارم مقالات و آثار ادبی او چاپ شود تا در کنار آثار نقاشی، نوشته‌های او هم برای ما باقی بماند.    آغداشلو با اشاره به این‌که کلانتری در هنر مدرن ایران، جایگاه عمده و قابل توجهی دارد، گفت: تصویرگری‌های او تأثیر بسیار قابل توجهی بر نسل‌های بعدی در این زمینه کار داشت. این اتفاق مهمی است و یک نقاش مهم می‌تواند چنین کاری را انجام دهد.    این نقاش اظهار کرد: اگر از بخش فنی کارهای کلانتری چشم‌پوشی کنیم که آثار او را غیرقابل تقلید کردند، باید در نقاشی‌ها و تصویرگری‌هایش به‌دنبال خود او بگردیم و ببینیم این پس‌زمینه‌های کاهگلی و زندگی‌های روستایی، از کجای شخصیت او نشأت گرفته‌اند. اگر او از این زندگی‌های ساده نقاشی می‌کشید، دلیلی بر ساده‌انگاری او نبود، بلکه کلانتری فردی پاک، باصفا و باسواد بود.    او بیان کرد: آخرین باری که او را در مراسم بزرگداشت محمدرضا شجریان دیدم، با خودم فکر کردم که او چگونه این معصومیت و صداقت را تحمل می‌کند و چگونه زیر بار این روح حساس خم نمی‌شود، اما این روح لطیف دوام آورد و سال‌ها حاصل داد. نیازی نیست تا با او معاشرت داشته باشی که این موضوع را درک کنی، کافی است تا به آثار کلانتری مراجعه کنی.    آغداشلو افزود: فکر نمی‌کنم وضعیت جهان با چنین پاکی‌هایی متحول شود؛ اما آثاری مانند آثار کلانتری قطعا در جایی که پیچیدگی‌های زندگی به افراد فشار می‌آورد، تأثیرگذار است. فقط باید به آثار او نگاه کنی و در میان سادگی آن‌ها، این را دریابی که پیروزی قطعا با پاکی است.    به گزارش ایسنا، پرویز کلانتری، نقاش و تصویرگر پیشکسوت، شامگاه 31 اردیبهشت‌ماه پس از تحمل یک دوره بیماری، در سن 85 سالگی درگذشت.    کلانتری، هنرمند نقاش، نویسنده و روزنامه‌نگار، متولد سال 1310 در زنجان و دانش‌آموخته‌ی دانشکده‌ی هنرهای زیبای دانشگاه تهران بود. مدیریت کانون پرورش فکری کودکان و نوجوانان، شرکت در نمایشگاه‌های گروهی و انفرادی متعدد در داخل و خارج از ایران و انتشار چند مجموعه داستان، بخشی از فعالیت‌های کلانتری بود. همچنین یکی از آثارش در فهرست تمبرهای ویژه‌ی سازمان ملل به چاپ رسیده و تابلوی مشهور شهر ایرانی او در مقر سازمان ملل در نایروبی قرار دارد.    او به‌جز نقاشی و تصویرگری، داستان‌نویسی و روزنامه‌نگاری را نیز تجربه کرد و فعالیت‌های هنری مختلفی را در کارنامه‌ی کاری خود به ثبت رساند.       ,فرهنگي و هنري - تجسمي و موسيقي,روح لطیف پرویز کلانتری سال‌ها دوام آورد,شنبه ۱ خرداد ۱۳۹۵ - ۱۱:۵۴,
معاون هنرهای سنتی و صنایع دستی سازمان میراث فرهنگی در پیامی درگذشت پرویز کلانتری هنرمند تصویرساز ایرانی را تسلیت گفت.    به گزارش ایسنا، در پیام بهمن نامورمطلق آمده است:    یکی دیگر از اختران پهنه هنر ایرانی، آسمانی شد.    استاد پرویز کلانتری، هنرمندی بود که سنت تصویرسازی ایرانی را با مبانی و تکنیک‌های نقاشی روز آمیخت و هنری بدیع و پویا از این پیوند برون آورد که نمودگار ذوق انسانی و وارسته‌ی اوست.    اگرچه بسیاری از صاحب‌نظران، سبک ایشان را نو و دور از سنت می‌دانند، لیکن ریشه‌های فکری و مضامین اصیل مندرج در آثار وی در کنار برخی تاثیرات فنی، سنتی، شکی در وجود ریشه‌های اصیل هنر ایران در این هنر باقی نمی‌گذارد. چنانچه این امر از پیچیدن عطر معماری سنتی و پرتوافکنی نور تفکر ایرانی در نقاشی‌های استاد کلانتری آشکار است.    معاونت صنایع دستی و هنرهای سنتی سازمان میراث فرهنگی، صنایع دستی و گردشگری این مصیبت را به خانواده بزرگ هنرهای تجسمی به‌طور خاص و جامعه هنری ایران به‌طور عام تسلیت می‌گوید.     ~.~.~.~.~.~.~.~.~.~    معاون هنری سازمان فرهنگی - هنری شهرداری تهران در پیامی، درگذشت زنده‌یاد پرویز کلانتری را تسلیت گفت.    به گزارش ایسنا، امیر عبدالحسینی در این پیام نوشته است:    به نام خدایی که می‌میراند و دوباره زنده می‌سازد.    استاد پرویز کلانتری را از سال‌های دور می‌شناختم و با او معاشرت داشتم. در جشنواره‌ها، نمایشگاه‌ها، برنامه‌های هنری و ... همراه و همدل می‌شد، تا اهمیت نقوش و سنت‌های تصویری اصیل هنری ایرانی را یادآور شود. اکنون و از شب گذشته در مقابل نام این استاد نقاش، عنوان زنده‌یاد هم نقش بسته است. این عنوان، تشریفاتی و از سر مجامله نیست، بلکه به حقیقتی مسلم اشاره‌ دارد، چراکه او با آن همه آثار ماندگار، در یادها و خاطره‌ها زنده می‌ماند.    با این نگاه، پایان سفر دنیوی پرویز کلانتری، فقدان او نیست. این هنرمند همواره و هنوز زنده و حاضر است و تنها از سرزمینی موقت، به ساحتی ایمن‌تر، آرام‌تر و رنگین‌تر سفر کرده است، با نقش‌های ماندگاری که از خود بر این دیار به یادگار گذاشته است.    زنده‌یاد پرویز کلانتری هنرمندی توانمند، استادی ارجمند و مهربان و از پیشگامان هنر معاصر ایران بود که در عرصه هنر نقاشی و تصویرسازی تأثیر قابل توجهی داشت.    اکنون که پرویز کلانتری به دیار ابدی شتافته است، امید داریم که شفاعت مقربان خدا همراهش باشد، نیز این وظیفه بر ذمه‌ی ماست که اندوه خود را به خانواده گرانقدرش اعلام داریم و آرزو کنیم که این روزهای سخت، بر آن‌ها به شتاب بگذرد و بدانند که مهربانِ فقید آن‌ها همواره در دل ما زنده است. روحش شاد و یادش گرامی باد.    پرویز کلانتری، نقاش و تصویرگر پیشکسوت، شامگاه 31 اردیبهشت‌ماه پس از تحمل یک دوره بیماری، در سن 85 سالگی درگذشت.    کلانتری، هنرمند نقاش، نویسنده و روزنامه‌نگار، متولد سال 1310 در زنجان و دانش‌آموخته‌ی دانشکده‌ی هنرهای زیبای دانشگاه تهران بود. مدیریت کانون پرورش فکری کودکان و نوجوانان، شرکت در نمایشگاه‌های گروهی و انفرادی متعدد در داخل و خارج از ایران و انتشار چند مجموعه داستان، بخشی از فعالیت‌های کلانتری بود. همچنین یکی از آثارش در فهرست تمبرهای ویژه‌ی سازمان ملل به چاپ رسیده و تابلوی مشهور شهر ایرانی او در مقر سازمان ملل در نایروبی قرار دارد.    او به‌جز نقاشی و تصویرگری، داستان‌نویسی و روزنامه‌نگاری را نیز تجربه کرد و فعالیت‌های هنری مختلفی را در کارنامه‌ی کاری خود به ثبت رساند.   ,فرهنگي و هنري - تجسمي و موسيقي,دو تسلیت دیگر برای درگذشت پرویز کلانتری,شنبه ۱ خرداد ۱۳۹۵ - ۱۹:۰۷,"پيام تسليت,پرویز کلانتری,صنایع‌دستی"
علی فرامرزی معتقد است: پرویز کلانتری توانست با شیرینی قلمش، کویر سرزمین‌مان را به جهانیان معرفی کند و از این نظر، حق بزرگی بر گردن فرهنگ و محیط زیست کشور دارد.    این هنرمند نقاش در گفت‌وگو با خبرنگار سرویس هنرهای تجسمی ایسنا، اظهار کرد: درگذشت پرویز کلانتری را نه‌تنها به جامعه‌ی هنرهای تجسمی، بلکه به کل جامعه فرهنگی ایران تسلیت می‌گویم، چون فعالیت‌های کلانتری در زمینه‌ی مطبوعات، روزنامه‌نگاری، نقد هنر و نویسندگی ابعاد تازه‌ای را به فرهنگ ما اضافه کرد. او شخصیت فرهنگی بزرگی بود و تواضع‌اش برای انجام فعالیت‌های فرهنگی، یکی از ویژگی‌های بارز شخصیتی‌اش بود.    او ادامه داد: در دوره‌ای که پرویز کلانتری ریاست کانون پرورش فکری کودکان و نوجوانان را برعهده داشت، توانست با کمک همکارانش کارهای خوب و باکیفیتی را در زمینه‌ی تصویرگری کتاب کودکان انجام دهد. بعدها این کارها در اندازه‌های بزرگ روی دیوار گالری‌ها رفتند.    این هنرمند همچنین بیان کرد: کلانتری توانست با شیرینی قلمش، کویر سرزمین‌مان را به جهانیان معرفی کند. نگاه او به کویر یک نگاه کاملا ایرانی است. این نگاه بعدها روی آثار کسانی که در این زمینه کار می‌کردند، تأثیر زیادی گذاشت.    فرامرزی اضافه کرد: از این نظر او حق بزرگی بر گردن فرهنگ ایران و محیط زیست دارد.    به گزارش ایسنا، پرویز کلانتری، نقاش و تصویرگر پیشکسوت، شامگاه 31 اردیبهشت‌ماه پس از تحمل یک دوره بیماری، در سن 85 سالگی درگذشت.    کلانتری، هنرمند نقاش، نویسنده و روزنامه‌نگار، متولد سال 1310 در زنجان و دانش‌آموخته‌ی دانشکده‌ی هنرهای زیبای دانشگاه تهران بود. مدیریت کانون پرورش فکری کودکان و نوجوانان، شرکت در نمایشگاه‌های گروهی و انفرادی متعدد در داخل و خارج از ایران و انتشار چند مجموعه داستان، بخشی از فعالیت‌های کلانتری بود. همچنین یکی از آثارش در فهرست تمبرهای ویژه‌ی سازمان ملل به چاپ رسیده و تابلوی مشهور شهر ایرانی او در مقر سازمان ملل در نایروبی قرار دارد.    او به‌جز نقاشی و تصویرگری، داستان‌نویسی و روزنامه‌نگاری را نیز تجربه کرد و فعالیت‌های هنری مختلفی را در کارنامه‌ی کاری خود به ثبت رساند.       ,فرهنگي و هنري - تجسمي و موسيقي,کویر ایران با شیرینی قلم کلانتری معرفی شد,شنبه ۱ خرداد ۱۳۹۵ - ۱۲:۰۱,"درگذشت ,پرویز کلانتری"
پرویز کلانتری - هنرمند پیشکسوت - در سن 85 سالگی از دنیا رفت.    فرح یوسفی، همسر مرحوم پرویز کلانتری، با تأیید خبر درگذشت این نقاش، تصویرگر و نویسنده پیشکسوت در گفت‌وگو با خبرنگار ایسنا، زمان درگذشت او را شامگاه جمعه، 31 اردیبهشت‌ماه اعلام کرد.     کلانتری درپی عارضه مغزی و قلبی که در سال 1393 برایش اتفاق افتاد و ضعف بدنی از دنیا رفت.    پرویز کلانتری متولد یکم فروردین ۱۳۱۰، نقاش، طراح، نویسنده و روزنامه‌نگار بود. او در سال ۱۳۳۰ وارد دانشکده هنرهای زیبای تهران شد و در سال ۱۳۳۸ در رشته هنرهای تجسمی دانش‌آموخته شد. کلانتری در دانشکده با همایون صنعتی‌زاده، رئیس دانشکده هنرهای زیبا آشنا شد و این آشنایی موجب راهیابی او به مؤسسه انتشاراتی فرانکلین، ناشر کتاب‌های درسی و نشریه پیک شد. به این ترتیب او به تصویرگری کتاب‌های درسی روی آورد. او در سال ۱۳۳۴ به استخدام سازمان برنامه و بودجه درآمد و تا سال ۱۳۴۷ که به کانون پرورش فکری کودکان و نوجوانان منتقل شد، در آن سازمان فعالیت داشت.    بنا به گفته همسر مرحوم کلانتری، مراسم تشییع پیکر این هنرمند فقید، دوشنبه سوم خرداد برگزار می‌شود و مکان تشییع او متعاقبا اعلام خواهد شد.       ,فرهنگي و هنري - تجسمي و موسيقي,پرویز کلانتری درگذشت,شنبه ۱ خرداد ۱۳۹۵ - ۰۸:۵۱,
مرد شوخ‌طبع نقاشی ایران و خالق خاطرات کودکان این سرزمین با روباه و زاغ، حسنک کجایی؟، کوکب خانم و دهقان فداکار در 85 سالگی برای همیشه هنر ایران را از جادوی دستان هنرمندش محروم کرد.    به گزارش خبرنگار سرویس هنرهای تجسمی ایسنا، آذرماه سال 93 بود که پرویز کلانتری - نقاش و تصویرگر پیشکسوت - به‌دلیل عارضه‌ی مغزی به بیمارستان منتقل و در بخش مراقبت‌های ویژه بستری شد. 10 روز پس از این اتفاق، چند لخته خون در قلب کلانتری گرفتگی ایجاد کرد و روند درمان و بستری شدنش در بیمارستان طولانی‌تر شد. پس از به ثبات رسیدن وضعیت کلانتری، با نظر پزشکان معالج، او را به خانه منتقل کردند. این هنرمند شامگاه 31 اردیبهشت‌ماه در سن 85 سالگی در خانه‌اش برای همیشه خاموش شد و جامعه‌ی هنری ایران را تنها گذاشت.    همه کلانتری را به شوخ‌طبعی و انرژی فوق‌العاده‌ای که داشت می‌شناختند. او تا قبل از بروز عارضه‌ی مغزی در آذرماه 1393، در بیشتر نمایشگاه‌ها و رویدادهای هنری حضور پیدا می‌کرد و فعالیت پررنگی در محافل هنری داشت. به همین دلیل، وضعیت او پس از بیماری و بستری شدن در خانه، دوستان و همکارانش را خیلی تحت تأثیر قرار داد.     فرح یوسفی - همسر این هنرمند - در زمان بیماری کلانتری گفته بود: هنوز هم وقتی کسی برای دیدن پرویز می‌آید، او با وجود وضعیتی که دارد، با چشمانی مهربان و صورتی پر از لبخند، به او نگاه می‌کند. درک بسیار بالا و هوش زیاد، ویژگی‌های شخصیتی پرویز هستند که هنوز هم آن‌ها را حفظ کرده است. من تا به حال کسی را مانند او متواضع و مهربان ندیده‌ام. هنوز هم کودکی در وجود پرویز زنده است و به نظر من، بهترین ویژگی هر انسانی به‌جز این، چیز دیگری نمی‌تواند باشد.    پرویز کلانتری اواخر عمرش وضعیت چندان مناسبی نداشت. او دوماه آخر، دیگر قادر به خوردن آب و غذا از طریق دهان نبود. به گفته‌ی همسرش این وضعیت برای مرد قوی و شوخ‌طبع هنرهای تجسمی ایران، وضعیت سختی بود و روحش را نیز تحت تأثیر قرار داده و پژمرده شده بود.    چندماه پس از بروز عارضه‌ی قلبی و مغزی در کلانتری، دوستان و همکاران این هنرمند فروردین‌ماه 1394 به بهانه‌ی برپایی یک نمایشگاه هنری در گالری آشیان نقش و مهر دور یکدیگر جمع شدند و برای سلامتی‌اش دعا کردند.     ناصر فکوهی - استاد رشته انسان‌شناسی دانشگاه تهران و رئیس مؤسسه انسان‌شناسی و فرهنگ - در این مراسم درباره‌ی شخصیت این هنرمند گفته بود: زمانی که می‌خواستم با پرویز کلانتری مصاحبه کنم، از او پرسیدم می‌دانید از کی با شما آشنا شدم؟ از زمانی که یک بچه هفت - هشت ساله بودم. من و هم‌نسلانم خود را مدیون او می‌دانیم، چون روستا و عشایر را با نقاشی‌های کلانتری شناختیم. ما بچه‌های شهری بودیم که هرگز عشایر را ندیده بودیم و او با نقاشی‌هایش، آن‌ها را به ما نشان داد.    این استاد دانشگاه همچنین اظهار کرده بود: در همان مصاحبه نه به این صراحت، اما به نوعی این حرف شوک‌آور را گفتم که ما بچه‌ها نه‌تنها آن موقع، بلکه همین حالا هم از کتاب‌های درسی متنفر بودیم. نقاشی‌هایی که کلانتری از کوروش و داریوش و دربار ساسانی و هخامنشی کشیده بود، برای من از خود آن دربارها هم حتی اگر زمانی وجود داشتند، باارزش‌تر بود.     اکبر عالمی نیز در این مراسم درباره‌ی کلانتری گفته بود: کلانتری آدمی نبود که او را برای مکتب خاصی بدانیم. با این حال، آثار پرشکوه و جلال او بر در و دیوار سازمان ملل و موزه‌های بزرگ دنیا می‌درخشد. هر کس یک تابلو از او داشته باشد احساس می‌کند که یک ثروت مادی و معنوی حیرت‌آوری را در کنار خود دارد. کلانتری در یک کلمه افاده‌ای نیست، خاکی است و حسادت در وجود او جای ندارد. شاگردانش عاشق نفس او هستند و زیر سایه او قد ‌کشیدند. او فقط یک نقاش نیست، کاریکاتوریست و نویسنده هم هست و از هر پنجه‌اش یک هنر می‌بارد.     خسرو سینایی - کارگردان سینما - نیز در بزرگداشت این هنرمند اظهار کرده بود: از بودن در کنار کلانتری بسیار لذت بردم. اگرچه از معاشرت با او سیر نشدم، اما از تشنگی و عطشم کم کرد. در طول این سال‌ها که جوان‌ها به من رجوع می‌کنند و شک دارند که هنر را دنبال کنند یا نه، به آن‌ها می‌گویم اگر برای ثروتمند شدن و مشهور شدن می‌خواهید هنرمند شوید، این کار را نکنید، ولی اگر برای زیباتر زندگی کردن می‌خواهید هنرمند شوید حتما بروید. من دوستانی را در اطرافم می‌بینم که با هنر، زیباتر زندگی کردند و سعادتمند بودند و پرویز کلانتری یکی از آن‌هاست. فارغ از خیلی حس‌ها او با هنرش از زندگی لذت می‌برد و صداقتی که در کار داشت امضای کارهایش شد.     کامبیز درمبخش - کاریکاتوریست - نیز درباره‌ی کلانتری گفته است: او بخش بزرگی از هنر ایران را اشغال کرده و از هنرمندانی است که آثارش در سازمان ملل و یونسکو وجود دارد. سبک کاری او منحصربه‌فرد است و کلمات نمی‌توانند این هنرمند را تعریف کنند.    پرویز کلانتری تصویرگر تصویرهای آشنای روباه و زاغ، حسنک کجایی؟، کوکب خانم و دهقان فداکار برای بچه‌های دهه‌ی 60 است. یکی از معروف‌ترین کارهای این هنرمند برای کودکان، تصویرگری آلبوم رنگین‌ کمون با شعر و موسیقی ثمین باغچه‌بان است. آلبومی که برای کودکان دهه‌های گذشته پر از خاطره و تصویرهای شاد است. او شامگاه 31 اردیبهشت‌ماه براثر عوارض ناشی از یک دوره بیماری طولانی و ضعف شدید در خانه‌اش درگذشت.       ,فرهنگي و هنري - تجسمي و موسيقي,او دیگر شوخی نمی‌کند,شنبه ۱ خرداد ۱۳۹۵ - ۱۲:۴۹,"درگذشت ,پرویز کلانتری"
زمان و مکان تشییع پیکر پرویز کلانتری مشخص شد.    خانواده‌ی این هنرمند در آخرین تماس خبرنگار ایسنا، اعلام کرد که پیکر پرویز کلانتری ساعت 9 صبح روز دوشنبه، سوم خردادماه از مقابل خانه‌ی هنرمندان ایران تشییع می‌شود.    قرار است او پس از برگزاری مراسم تشییع، در قطعه هنرمندان بهشت زهرا (س) به خاک سپرده شود.    به گزارش ایسنا، آذرماه 1393 بود که پرویز کلانتری - نقاش و تصویرگر پیشکسوت - به‌دلیل عارضه‌ی مغزی به بیمارستان منتقل و در بخش مراقبت‌های ویژه بستری شد. 10 روز پس از این اتفاق، چند لخته خون در قلب کلانتری گرفتگی ایجاد کرد و روند درمان و بستری شدنش در بیمارستان طولانی‌تر شد. پس از به ثبات رسیدن وضعیت کلانتری، با نظر پزشکان معالج، او را به خانه منتقل کردند. این هنرمند شامگاه 31 اردیبهشت‌ماه در سن 85 سالگی در خانه‌اش برای همیشه خاموش شد.     ,فرهنگي و هنري - تجسمي و موسيقي,اعلام زمان و مکان تشییع پیکر پرویز کلانتری,شنبه ۱ خرداد ۱۳۹۵ - ۱۴:۰۳,"خانه هنرمندان ايران ,تشييع,پرویز کلانتری,قطعه هنرمندان"
مدیرعامل موسسه هنرمندان پیشکسوت درپی درگذشت استاد پرویز کلانتری نقاش، طراح و نویسنده برجسته پیام تسلیتی را صادر کرد.    به گزارش ایسنا، در پیام سیدعباس عظیمی آمده است:    بسم الله الرحمن الرحیم  إنا لله وإنا إلیه راجعون    پرویز کلانتری سال‌ها در زمینه هنر نقاشی و تصویرسازی آثار ارزشمندی را به تصویر کشید. وی که نویسنده‌ای چیره‌دست نیز بود پس از تحمل یک سال و نیم رنج و سختی عوارض ناشی از عارضه مغزی سرانجام شب گذشته جان به جان آفرین تسلیم کرد و به سوی خالق زیبایی‌ها پرکشید. من نیز با نهایت تاسف و تالم درگذشت این هنرمند را به نمایندگی از سوی اعضا، مدیران و کارکنان این موسسه به خانواده و دوستداران ایشان تسلیت عرض می‌کنم و از خداوند متعال برای ایشان علو درجات و مغفرت واسعه الهی مسألت دارم. روحش شاد و یادش گرامی باد.    براساس این گزارش، پرویز کلانتری طالقانی روز نخست فروردین ۱۳۱۰ در زنجان زاده شد. پدر و مادرش از اهالی طالقان بودند، اما به دلیل شغل پدر سال‌ها در زنجان اقامت داشتند، و پرویز نیز در زنجان متولد شد و تا سه سالگی در آن شهر زندگی کرد، وی از همان کودکی علاقه خود را به عالم رنگ و طرح نشان داد تا این‌که در سال ۱۳۳۰ وارد دانشکده هنرهای زیبای دانشگاه تهران شد و در سال ۱۳۳۸ در رشته هنرهای تجسمی فارغ التحصیل شد و سپس به سبب آشنایی که در این مدت با همایون صنعتی‌زاده رییس وقت دانشکده هنر های زیبا به دست آورد به مؤسسه انتشاراتی فرانکلین ناشر کتاب‌های درسی و نشریه پیک وارد گشت تا به این ترتیب به تصویرگری کتاب‌های درسی نیز روی آورد. استخدام در سازمان برنامه و بودجه و همچنین کار و دوره ای مدیریت بر کانون پرورش فکری کودکان و نوجوانان از دیگر فعالیت های وی به حساب می‌آید.    او به نویسندگی و روزنامه‌نگاری نیز پرداخت و چند مجموعه داستان منتشر کرد، کتاب‌های ولی افتاد مشکل‌ها، چهار روایت و نیچه نه، فقط بگو مشد اسماعیل از جمله آثار اوست. همچنین مقالات هنری متعددی از این هنرمند درباره ارتباط هنر و هنرمند ایرانی، در نشریات ایرانی منتشرشده‌ است.    زنده‌یاد کلانتری از هنرمندان بنام مکتب سقاخانه به حساب می‌آمد و او را بیشتر به واسطه نقاشی خانه‌های کاهگلی‌اش به خاطر می‌آورند و به‌عنوان نقاش کویر نیز شناخته می‌شد. یک اثر از آثار این نقاش برجسته در فهرست تمبرهای ویژه سازمان ملل به چاپ رسیده‌ است. همچنین تابلوی مشهور شهر ایرانی از نگاه نقاش ایرانی او در مقر سازمان ملل قرار دارد.     ,فرهنگي و هنري - تجسمي و موسيقي,تسلیتی دیگر درپی درگذشت پرویز کلانتری,شنبه ۱ خرداد ۱۳۹۵ - ۱۲:۲۷,
معاون امور هنری وزارت فرهنگ و ارشاد اسلامی با انتشار پیام، درگذشت استاد پرویز کلانتری را تسلیت گفت.    به گزارش ایسنا، در پیام علی مرادخانی آمده است: انا لله و انا الیه راجعون. خبر درگذشت استاد برجسته نقاشی و نویسنده تاریخ ایران زمین موجب تأسف و تأثر گردید. ایشان عمر پربرکت خود را در مسیر اعتلای هنر ایران عزیز صرف کردند و تصویری که پرویز کلانتری از ایران در آثار خویش به یادگار گذاشت نام او را با نام سرزمینش پیوند خواهد زد و در تاریخ هنر ایران و درعرصه‌های بین‌الملل نیز جاودانه خواهد ساخت.    اینجانب با عرض تسلیت به جامعه هنری و فرهنگی کشور از خداوند متعال برای استاد فقید علو درجات و برای بازماندگان و ارادتمندان آن مرحوم شکیبایی و اجر مسألت دارم.    به گزارش ایسنا، پررویز کلانتری، نقاش و تصویرگر پیشکسوت، شامگاه 31 اردیبهشت‌ماه پس از تحمل یک دوره بیماری، در سن 85 سالگی درگذشت.    کلانتری، هنرمند نقاش، نویسنده و روزنامه‌نگار، متولد سال 1310 در زنجان و دانش‌آموخته‌ی دانشکده‌ی هنرهای زیبای دانشگاه تهران بود. مدیریت کانون پرورش فکری کودکان و نوجوانان، شرکت در نمایشگاه‌های گروهی و انفرادی متعدد در داخل و خارج از ایران و انتشار چند مجموعه داستان، بخشی از فعالیت‌های کلانتری است. همچنین یکی از آثارش در فهرست تمبرهای ویژه‌ی سازمان ملل به چاپ رسیده و تابلوی مشهور شهر ایرانی او در مقر سازمان ملل در نایروبی قرار دارد.    او به‌جز نقاشی و تصویرگری، داستان‌نویسی و روزنامه‌نگاری را نیز تجربه کرد و فعالیت‌های هنری مختلفی را در کارنامه‌ی کاری خود به ثبت رساند.       ,فرهنگي و هنري - تجسمي و موسيقي,تسلیت معاون هنری وزیر ارشاد در پی درگذشت پرویز کلانتری,شنبه ۱ خرداد ۱۳۹۵ - ۱۱:۱۵,"درگذشت ,پرویز کلانتری"
مدیرکل دفتر هنرهای تجسمی و سرپرست موزه هنرهای معاصر تهران درگذشت پرویز کلانتری، نقاش کویر و فضاهای بومی، را تسلیت گفت.    به گزارش ایسنا، در پیام مجید ملانوروزی آمده است: پرویز کلانتری نقاش ارزشمند ایرانی با آثار نقاشی و تصویرسازی‌هایش به قابلیت فرهنگ و هنر ایران افزود و از سویی عمده آثار او روایتگر سنت‌ها، معماری و فرهنگ بومی است که این مشخصه نقش و جایگاه ویژه‌تری به کلانتری در فرهنگ ما داده است.    نقاشی از بناها و فضاهای سنتی و روستایی و کویرهای ایران و استفاده از کاهگل در این آثار بیانگر توجه و تمرکز او بر فرهنگ و مشخصه‌های بومی است و از این راه کلانتری زمینه‌ها و فرصت‌هایی را برای شناساندن فرهنگ و هنر ایران فراهم کرد. تصویرسازی‌ها و نقاشی‌های کلانتری مصداق‌ها و نمونه‌هایی از آثار مبتنی بر فرهنگ بومی هستند که در دنیای امروز با نگاه خلاقانه و نو بیان شده‌اند.    کلانتری چند دهه فعالیت مستمر و جدی در هنر ایران داشت و نام او با آثار و نوشته‌هایش همواره ماندگار است. فقدان این هنرمند گرانقدر را به خانواده‌اش، جامعه هنری و هنردوستان تسلیت می‌گویم.    به گزارش ایسنا، پرویز کلانتری نقاش و تصویرگر پیشکسوت پس از یک تحمل یک دوره بیماری، شامگاه 31 اردیبهشت‌ماه در سن 85 سالگی درگذشت.       ,فرهنگي و هنري - تجسمي و موسيقي,مدیرکل هنرهای تجسمی درگذشت کلانتری را تسلیت گفت,شنبه ۱ خرداد ۱۳۹۵ - ۱۱:۱۸,"درگذشت ,پرویز کلانتری"
در ادامه رقابت های جام جهانی تیراندازی تفنگ بادی 10 متر آلمان امروز تیم ملی ایران با سه نماینده به مصاف رقبای خود رفت که هیچ یک از نمایندگان ایران به فینال نرسیدند.  به گزارش ایسنا،در این رقابت ها به ترتیب خانم‌ها نجمه خدمتی با ۴۱۷.۲ امتیاز در جایگاه پانزدهم ایستاد،مه‌لقا جام بزرگ با ۴۱۴.۸ امتیاز جایگاه سی و هفتم را به خود اختصاص داد و الهه احمدی نیز با ۴۱۴.۵ امتیاز در جایگاه چهل و سوم قرار گرفت.  نرجس امام قلی نژاد دیگر تیر‌انداز ایرانی در بخش ذخیره (mqs) شلیک کرد.     ,ورزشي - نهادهاي ورزشي و ساير,جام جهانی تیراندازی آلمان/ بانوان ایران به فینال تفنگ بادی نرسیدند,شنبه ۱ خرداد ۱۳۹۵ - ۲۱:۲۰,
مدیرعامل خانه هنرمندان ایران درگذشت پرویز کلانتری را تسلیت گفت.    به گزارش ایسنا، در پیام مجید رجبی معمار آمده است: پرویز کلانتری، انسانی شریف و هنرمندی بزرگ که در این دیار به نقاش کویر شهره بود، پس از تحمل رنج بیماری، سرانجام هنرمندانه پرواز کرد و از میان ما رفت.    او از میان ما رفت، ولی نقاشی‌ها، تصویرگری‌ها و تابلوهای کاهگلی‌اش که زندگی مردم کویر را در خود داشت، در میان ما تا ابد به یادگار خواهد ماند.    امید که روح لطیفش قرین لطف و رحمت الهی بوده، بازماندگانش در غم از دست دادن آن هنرمند فقید، صبور و شکیبا باشند.     ~.~.~.~.~.~.~.~.~    مدیرعامل موسسه توسعه هنرهای معاصر درگذشت پرویز کلانتری - نقاش، تصویرگر و نویسنده پیشکسوت - را تسلیت گفت.    به گزارش ایسنا، در پیام تسلیت مهدی افضلی آمده است: انالله و انا الیه راجعون. با اندوه فراوان، خبر رسید که استاد پرویز کلانتری نیز از جمع اهالی هنر شریف هنرهای تجسمی کشور، رخت سفر بربست. پیشکسوتی فروتن از زمره‌ی بزرگان هنر ایران زمین که با ذوقی لطیف روایت‌گر کویرهای ایران بود و آثارش همواره پیوندهایی دلنشین و خاطره‌انگیز با روح و جان مردم داشت.    درگذشت این هنرمند عزیز را به بازماندگان محترم او و نیز خانواده هنرهای تجسمی کشور تسلیت می‌گویم و از خداوند متعال برای آن مرحوم روحی شاد و آرام طلب دارم.    به گزارش ایسنا، پرویز کلانتری، نقاش و تصویرگر پیشکسوت، شامگاه 31 اردیبهشت‌ماه پس از تحمل یک دوره بیماری، در سن 85 سالگی درگذشت.    کلانتری، هنرمند نقاش، نویسنده و روزنامه‌نگار، متولد سال 1310 در زنجان و دانش‌آموخته‌ی دانشکده‌ی هنرهای زیبای دانشگاه تهران بود. مدیریت کانون پرورش فکری کودکان و نوجوانان، شرکت در نمایشگاه‌های گروهی و انفرادی متعدد در داخل و خارج از ایران و انتشار چند مجموعه داستان، بخشی از فعالیت‌های کلانتری بود. همچنین یکی از آثارش در فهرست تمبرهای ویژه‌ی سازمان ملل به چاپ رسیده و تابلوی مشهور شهر ایرانی او در مقر سازمان ملل در نایروبی قرار دارد.    او به‌جز نقاشی و تصویرگری، داستان‌نویسی و روزنامه‌نگاری را نیز تجربه کرد و فعالیت‌های هنری مختلفی را در کارنامه‌ی کاری خود به ثبت رساند.     ,فرهنگي و هنري - تجسمي و موسيقي,انتشار دو پیام تسلیت برای درگذشت پرویز کلانتری,شنبه ۱ خرداد ۱۳۹۵ - ۱۴:۱۵,"درگذشت ,پرویز کلانتری"
body,category,title,pubDate,tags
مقام‌های آمریکایی اعلام کرده‌اند که رهبر طالبان افغانستان احتمالا در جریان حمله هوایی آمریکا در نزدیکی مرز پاکستان و افغانستان کشته شده است. اداره امنیت ملی (سازمان اطلاعات) افغانستان نیز کشته شدن ملا اختر منصور را تایید کرده است.  به گزارش خبرگزاری دانشجویان ایران (ایسنا)، به نقل از خبرگزاری رویترز، ‌این مقام‌ها اعلام کرده‌اند که ملا اختر منصور، رهبر طالبان افغانستان، در حمله روز شنبه در منطقه‌ای دورافتاده در پاکستان، واقع در مرز مشترک این کشور با افغانستان در حمله هواپیمای بدون سرنشین آمریکایی کشته‌ شده است.  پیتر کوک، سخنگوی پنتاگون، حمله هوایی علیه منصور در منطقه‌ای در مرز پاکستان و افغانستان را تایید اما از ارائه اطلاعات درخصوص سرنوشت وی خودداری کرد.     ملا اختر منصور   این در حالی است که مقام‌های آمریکایی که خواستند نامشان فاش نشود، به رویترز اعلام کردند که وی احتمالا کشته شده است.  کوک گفت: ما همچنان در حال ارزیابی نتایج این حمله هستیم و در صورت دسترسی به اطلاعات بیشتر، جزییات آن را اعلام خواهیم کرد.  وی منصور را مانعی برای صلح و آشتی میان دولت افغانستان و طالبان خواند و گفت که او در طراحی حملات که تهدیدی علیه نیروهای آمریکا، افغانستان و متحدان آمریکا بود، دست داشته است.  یک مقام آمریکایی دیگر که خواست نامش فاش نشود نیز گفت: در پی این حمله هوایی منصور و یک شبه نظامی دیگر که سوار بر یک وسیله نقلیه در یک مکان دورافتاده در جنوب غربی شهر احمدوال بودند، مورد هدف قرار گرفتند.    این مقام آمریکایی گفت که نیروهای عملیات ویژه آمریکا از هواپیماهای بدون سرنشین در ماموریتی که مجوز آن از سوی باراک اوباما، رییس جمهوری آمریکا صادر شده بود، استفاده کرده‌اند.  وی افزود که این حمله ساعت شش صبح شنبه به وقت محلی افغانستان صورت گرفته است.     منطقه احمدوال   از دیگر سو جان کری، وزیر خارجه آمریکا رهبر طالبان را تهدیدی مستمر برای آمریکا و افغانستان خواند. وی تاکید کرد روسای جمهور افغانستان و پاکستان در جریان این حمله قرار داشتند.  دولت افغانستان هم با تایید خبر حمله هوایی آمریکا به ملا اختر منصور، اعلام کرد منتظر اخبار بیشتر درباره مرگ رهبر طالبان است.  دفتر ریاست جمهوری افزوده که در صورت کشته شدن ملا منصور، فرصت جدیدی برای آن گروه‌های طالبان است که می‌خواهند از جنگ و خون ریزی دست کشیده، از خاک بیگانگان به وطن برگشته و به روند صلح بپیوندند که از جانب خود افغانها پیش برده می‌شود.  ارگ ریاست جمهوری از تمامی گروه‌های طالبان خواسته که از داعیه مردم و دولت افغانستان برای تامین صلح استقبال نموده و به زندگی صلح آمیز بپیوندند.  در اطلاعیه امروز دفتر ریاست جمهوری افغانستان آمده که او (ملا اختر منصور) با پناه گرفتن در خاک بیگانه همچنان به تزویر، کتمان حقایق، کشتار مردم بیگناه، ترور، وحشت، قاچاق مواد مخدر و جلوگیری از پیشرفت و توسعه افغانستان دست می‌زد و در تداوم جنگ لجوجانه تاکید می‌کرد.  ریاست جمهوری افغانستان افراد وابسته به او را به قساوت علیه مردم متهم کرده‌ است.  در این اطلاعیه آمده که این عملیات بار دیگر نشان می‌دهد که تروریست‌ها و آنانیکه جنگ و خشونت پیشه‌شان است، در هیچ جای مصون نخواهند بود.  عبدالله عبدالله، رییس اجرایی دولت افغانستان نیز گفت در صورتی که گزارش‌ها درخصوص کشته‌ شدن ملا اختر منصور، رهبر طالبان در حملات هوایی آمریکا صحت داشته باشد، انتظار می‌رود تغییرات بزرگی در رهبری این گروه در افغانستان ایجاد شود.  در همین حال اداره امنیت ملی افغانستان تایید کرده که ملا اخترمحمد منصور، رهبر گروه طالبان عصر دیروز در حمله هوایی در ایالت بلوچستان پاکستان کشته شده است.  این اداره با صدور اعلامیه‌ای گفته که ملا منصور حوالی ساعت ۳:۴۵ عصر دیروز به وقت محلی در جاده عمومی در منطقه دالبندین ایالت بلوچستان پاکستان کشته شد.  سازمان اطلاعات افغانستان نوشته که رهبر گروه طالبان از مدتی به این سو تحت تقصیب جدی بود و دیروز در حالی که بر یک خودرو سوار بود هدف حمله هوایی قرار گرفت و همراه با سایر سرنشینان این خودرو از بین رفت.  در اعلامیه اداره امنیت ملی افغانستان ذکری از حمله هواپیمای بدون سرنشین، پهپاد، آمریکا نشده است.    هم‌زمان یک فرمانده ارشد طالبان نیز کشته شدن ملا اختر منصور را تایید کرد. ملا عبدالرئوف به آسوشیتدپرس گفت منصور در حمله هوایی جمعه شب در منطقه مرزی افغانستان و پاکستان کشته شده است.      این در حالی است که یک رهبر دیگر طالبان نزدیک به منصور که خواست نامش فاش نشود، در گفت‌وگو با رویترز خبر مرگ وی را تکذیب کرد.    این فرمانده گفت: ما این اخبار بی‌اساس را شنیده‌ایم، ‌اما این اولین بار نیست که ما این گزارش‌ها را دریافت می‌کنیم. من می‌خواستم فقط این را به شما بگویم که ملا منصور کشته نشده است.  در ماه دسامبر برخی رسانه‌ها اعلام کردند که منصور در جریان تیراندازی در منزل یک رهبر دیگر طالبان در نزدیک شهر کویته پاکستان زخمی و احتمالا کشته شده است.    در همین حال حسین حقانی، سفیر پیشین پاکستان در آمریکا، عنوان داشت که روابط نیروهای نظامی آمریکا و پاکستان تیره خواهد شد و این مساله آژانس اطلاعاتی پاکستان را در حالت آماده‌باش قرار می‌دهد.  یک مقام وزارت خارجه آمریکا اعلام کرد که پاکستان و افغانستان از این حمله اطلاع داشته‌اند، اما از بیان اینکه آیا آن‌ها پیش از این حمله از آن مطلع شده‌اند یا خیر، ‌خودداری کرد.       ,بين الملل - آسيا،خاورميانه,سازمان اطلاعات افغانستان کشته شدن رهبر طالبان را تایید کرد,یکشنبه ۲ خرداد ۱۳۹۵ - ۰۸:۴۹,
    شاگردان روی هاجسون موفق شدند در دیداری دوستانه ترکیه را با نتیجه 2 بر یک شکست دهند تا آمادگی خود را برای یورو 2016 ارزیابی کنند.  به گزارش ایسنا، در آستانه شروع رقابت های یورو 2016 دو تیم انگلیس و ترکیه که در این رقابت ها حضور دارند در دیداری دوستانه در ورزشگاه اتحاد شهر منچستر به مصاف هم رفتند که این بازی با برتری خفیف 2 بر یک شاگردان روی هاجسون به پایان رسید. در یان بازی خیلی زود هری کین در دقیقه 3 توانست برای تیمش گلزنی کند ولی در ادامه هاکان چالهان اوفلو در یازدهمین بازی خود برای تیم ملی ترکیه اولین گل خود را به ثمر رساند و نیمه نخست با تساوی یک بر یک به پایان رسید.  در نیمه دوم انگلیس صاحب یک ضربه پنالتی شد ولی هری کین قدر این موقعیت را ندانست تا نتواند بار دیگر گلزنی کند ولی در نهایت در دقیقه 83 جیمی واردی مهاجم لسترسیتی موفق شد در نقش گلزن ظاهر شود و گل برتری انگلیس را وارد دروازه ترکیه کند تا این دیدار با برتری 2 بر یک انگلیس به پایان برسد.     ,ورزشي - جهان ورزش,پیروزی انگلیس در دیداری دوستانه پیش از یورو,یکشنبه ۲ خرداد ۱۳۹۵ - ۲۲:۵۷,
  تیم ملی والیبال ایران در سومین روز اقامت خود در کشور ژاپن در دو نوبت صبح و عصر تمرین خواهد داشت.  به گزارش خبرنگار اعزامی ایسنا از توکیو، تیم ملی ایران که برای حضور در رقابت های انتخابی المپیک در کشور ژاپن اردو زده است، عصر امروز( یکشنبه) از شهر توکیو عازم ساحل چیپا محل اقامت خود شد.  والیبالیست های ایران تنها یک روز بعد از 13 ساعت پرواز تهران به توکیو مسافتی حدود 3 ساعت را با اتوبوس پشت سر گذاشتند تا به محل کمپ تمرینی اردوی تیم چین در دانشگاه بودو برسند.  با هماهنگی امیرخوشخبر سرپرست تیم ملی کاروان ایران در بین راه برای صرف ناهار توقفی 30 دقیقه ای داشت. پس از آن والیبالیست های ایران در مجموعه ورزشی این دانشگاه ابتدا حدود یک ساعت تمرین وزنه و بدنسازی داشتند. سپس به مصاف تیم چین رفتند.  دو تیم نمایش پایاپایی را ارائه دادند. البته تیم ملی ایران در این دیدار از تمام توان خود بهره نبرد. لوزانو تصمیم داشت از همه بازیکنانش استفاده و آن ها را در موقعیت های مختلف بازی تست کند. به همین دلیل بازی پر نوسان اما جنگنده ای از تیم ملی ایران به نمایش در آمد که سرانجام با پیروزی آن ها همراه بود.  والیبالیست های ایران بعد از این مسابقه برای بازگشت به توکیو حدود 4 ساعت درگیر ترافیک ورودی شهر شدند.  بر اساس اعلام کادر فنی تیم ملی کشورمان فردا( دوشنبه) دو نوبت تمرین خواهد داشت. تمرین سه ساعته کار با توپ در صبح و یک جلسه تمرین بدنسازی در عصر، در دستور کار روز دوشنبه شاگردان رائول لوزانو در شهر توکیو قرار دارد.  ملی پوشان ایران روز سه شنبه در آخرین دیدار دوستانه خود مقابل تیم ملی لهستان به میدان خواهند رفت.   ,ورزشي - توپ و تور,اعلام برنامه دومین روز حضور والیبالیست های ایران در توکیو,یکشنبه ۲ خرداد ۱۳۹۵ - ۲۲:۱۳,
سفیر کشورمان در آذربایجان گفت: رفع موانع بر سر راه اجرای اقتصاد مقاومتی، نیازمند شکست تحریم ها بود و شکست ساختار تحریم، مسیر مقاوم سازی اقتصاد را هموار کرد.    به گزارش خبرگزاری دانشجویان ایران (ایسنا)، محسن پاک آیین در گفت‌وگو با خبرگزاری ترند با تاکید بر اینکه امروز تحریم های مربوط به انرژی هسته ای برداشته شده افزود: تحریم های ظالمانه دیگر نیز به تدریج برداشته می شوند و این یک موفقیت ملی است.    پاک آیین با اشاره به اینکه پس از رفع تحریم ها، فضای ایران برای جذب سرمایه گذاری خارجی آماده شده است گفت: در این دوره جمهوری اسلامی ایران موفق به جذب سه میلیارد و 418 میلیون دلار برای 41 طرح انجام شده است.  وی خاطرنشان کرد: در حوزه نفتی نیز پس از برجام تولید و صادرات نفت ایران به دو برابر افزایش یافته و امروز صادرات نفت ایران به دو میلیون و 400 میلیون بشکه رسیده است.  پاک آیین تاکید کرد: حضور 9 رئیس جمهور و 5 نخست وزیر و 3 رئیس مجلس و 28 وزرای خارجه در ایران در دوره پس از برجام، نشانگر انگیزه های کشورهای خارجی برای روآوری به اقتصاد رو به رشد ایران است.  سفیر کشورمان از آمادگی کشورهای صنعتی و پیشرفته برای سرمایه‌گذاری در پروژه‌های گوناگون در ایران خبر داد و افزود: من از فعالان اقتصادی جمهوری آذربایجان دعوت می کنم تا در پروژه های سود آور در ایران سرمایه گذاری کنند.  وی ادامه داد: آمادگی کشورهای صنعتی و پیشرفته برای سرمایه‌گذاری در پروژه‌های گوناگون در زمینه‌های هوانوردی، راه‌آهن سریع‌السیر و برقی و کریدور‌های استاندارد نشان می دهد که حوزه حمل و نقل جذابیت خاصی برای جذب سرمایه دارد.    پاک آیین با تصریح بر اینکه در حوزه حمل‌ونقل هوایی اتفاق‌های بزرگی در این چند سال رخ داده و قرار است ۱۱۸ ایرباس و ۲۰ هواپیمای ای‌تی‌آر به مجموع ناوگان هوایی افزوده شود، گفت: همه این هواپیماها به صورت مستقیم از کمپانی و به صورت اجاره به شرط تملیک خریداری می‌شوند.    وی گفت: تشکیل شرکت شهر فرودگاهی، منطقه آزاد و منطقه ویژه اقتصادی فرودگاه امام خمینی(ره) انجام شده و پایانه دوم این فرودگاه با ظرفیت ۴/۵میلیون مسافر در سال در دست ساخت است که پاییز امسال افتتاح می‌شود.    وی با اشاره به تفاهم اخیر با ایتالیا برای نوسازی ۸۰ هزار متر مربع فرودگاه مهرآباد افزود: در شرایطی که ۴۰ سال فرودگاه مهرآباد بازسازی کامل نشده بود، این امر اتفاق مهمی است.    سفیر ایران با اشاره به فعالیت های مثبت انجام شده در حوزه حمل و نقل ریلی به احداث خط آهن رشت – آستارا با مشارکت جمهوری آذربایجان اشاره کرد و افزود: مراحل ساخت این مسیر آغاز شده و با مشارکت پانصد میلیون دلاری آذربایجان در این طرح، ما شاهد رشد عملیاتی در ساخت این مسیر هستیم.    پاک آیین امضای قرارداد قطار پرسرعت تهران قم اصفهان با کشور چین و انعقاد قرارداد برقی کردن قطار تهران مشهد را مهم دانست و گفت: بسیاری از خطوط ریلی ما ۲، ۳ و ۴خطه شده‌اند و دوخطه کردن مسیر ریلی یزد اصفهان به طول ۵۰۰ کیلومتر نیز در دست اجراست.    وی خاطرنشان کرد: شرکت راه‌آهن به تازگی توانسته قرارداد خرید ریل از هند را منعقد کند و ال‌سی آن نیز به تازگی گشایش یافته و در سال جاری و آینده ۲ هزار کیلومتر در کشور ریل‌گذاری خواهد شد که اتفاق بزرگی است.    وی به تشریح برنامه‌ها و اولویت‌های وزارت نفت در دوره پس از تحریم ها نیز پرداخت و گفت: ارتقای جایگاه ایران در بازار جهانی و نهایی‌سازی مراحل قانونی قراردادهای سرمایه‌گذاری در حوزه نفت و گاز و افزایش همکاری با همسایگان در پیشبرد پروژه‌های خط لوله گاز وسرمایه‌گذاری در عرصه ال ان جی و اجرای طرح‌های پتروشیمی از دیگر اولویت‌های وزارت نفت است.    پاک آیین با تصریح بر اینکه برجام فرصتهای جدیدی پیش روی اقتصاد کشورمان ایجاد کرده است افزود: ما با استفاده از شرایط مناسب بانکی، مراودات و روابط بانکی بین بانک‌های کشورمان با بانک‌های خارجی را سامان داده و امیدواریم این وضعیت به سرعت به صورت عادی برگردانده شود.    وی خاطرنشان کرد: خوشبختانه دیدار هیات‌های سیاسی و اقتصادی از کشورمان از جمله سفر رئیس بانک مرکزی آذربایجان به ایران موجب شده تا روابط بانکی بخصوص با تعداد زیادی از بانک های متوسط جهان به حالت طبیعی بازگردد و بتوانیم از تفاهمنامه‌های اقتصادی بهره‌برداری کنیم .    سفیر کشورمان در باکو با اظهار تاسف از اینکه برخی بانک های بزرگ، مشتریان خود را با انگیزه های سیاسی انتخاب می کنند افزود: اگر این رویکرد تغییر یابد می توانند شرکای خوبی برای ایران باشند.    پاک آیین از ایجاد دفتر و شعب بانک‌های خارجی در کشورمان استقبال کرد و با اشاره به اراده بانک مرکزی آذربایجان برای تاسیس شعبه بانک در ایران گفت: ما فضا را برای ایجاد شعب بانک‌ها در چارچوب اعتماد و منافع متقابل مساعد می‌بینیم و تسهیلات فوق العاده ای در اختیار آنان قرار داده خواهد شد.     ,سياسي - سياست خارجي,پاک آیین: شکست ساختار تحریم، مسیر مقاوم سازی اقتصاد را هموار کرد,یکشنبه ۲ خرداد ۱۳۹۵ - ۲۳:۲۱,
عضو ارشد دفتر سیاسی جنبش مقاومت اسلامی (حماس) تأکید کرد، ملت فلسطین از صحبت کردن درباره آشتی ملی خسته شده است و هیچ یک از جنبش‌های ملی‌گرا با شکاف داخلی موافق نیستند.    به گزارش خبرگزاری دانشجویان ایران (ایسنا)، به نقل از مرکز اطلاع‌رسانی فلسطین، موسی ابو مرزوق، عضو ارشد دفتر سیاسی جنبش مقاومت اسلامی (حماس) که به ترکیه سفر کرده است، در یک کنفرانس مطبوعاتی خاطرنشان کرد: شرط اساسی وحدت این است که تمایل واقعی به شکل‌گیری اراده سیاسی وجود داشته باشد و در این صورت، تمامی مشکلات و موانع به راحتی حل خواهد شد. ما این مساله را قبول نداریم که کسی در عرصه حاکمیت یک‌جانبه‌گرایی کند و این کار درستی نیست، بلکه باید مشارکت ملی واقعی وجود داشته باشد.    وی افزود، هیچ کس نمی‌تواند بگوید که مسائل خارجی بر روی مساله فلسطین تاثیر نمی گذارد. در این میان برخی ها معتقدند که طرف‌های دورتری مانند آمریکا بیشترین تاثیر را بر روی این مساله می‌گذارند و در شرایط که بسیاری از کشورهای منطقه سرگرم اختلافات میان خود هستند، مساله فلسطین جایی در برنامه های آنها ندارد.    ابو مرزوق تصریح کرد: رژیم صهیونیستی در این مرحله بیشترین سود را می‌برد و آرزو دارد که هیچ طرفی حرفی درباره مساله فلسطین به میان نیاورد تا این رژیم با برنامه‌های مختلف خود ملت فلسطین را چند دسته کرده و ضمن متوقف کردن مذاکرات سیاسی سازش و تداوم بخشی به محاصره غزه، آنها را به مشکلات داخلی خود سرگرم کند.     ,بين الملل - فلسطين,ابومرزوق: ملت فلسطین از صحبت‌ها درباره آشتی ملی خسته شده است,دوشنبه ۳ خرداد ۱۳۹۵ - ۰۰:۰۲,
عباس خامه‌یار معاون بین‌الملل سازمان فرهنگ و ارتباطات اسلامی از کلیسای  جامع عیسی منجی روسیه دیدن کرد.    به گزارش ایسنا، معاون بین‌الملل سازمان فرهنگ و ارتباطات اسلامی پس از این دیدار با ارسال گزارشی نوشت: امروز یکشنبه دوم خرداد ماه ٩٥ همزمان با نیمه‌ی شعبان، خجسته سالروز ولادت ولی عصر(عج) به طور اتفاقی همراه با همکاران خوبم در رایزنی فرهنگی در مسکو، آقایان نژاد و لایق از مراسم روز یکشنبه‌ی کلیسای  جامع عیسی منجی روسیه در حوالی کاخ کرملین دیدن کردم. ماجرای کلیسا از این قرار است که الکساندر اول پس از شکست ناپلئون در جنگ ۱۸۱۲، تصمیم گرفت به مناسبت این پیروزی این کلیسا را بسازد.  ساخت کلیسا در ۱۸۳۹ آغاز شد و در ۱۸۸۳ به پایان رسید. ارتفاع بنا ۱۰۳/۵ متر، قطر بزرگترین گنبد آن ۲۵/۵ متر و مساحت آن برای پذیرش ۱۰ هزار نفر است. در سال ۱۹۳۰ استالین در راستای سیاستهای دین زدایی اش تصمیم گرفت کلیسا را از بین ببرد و به جای آن کاخ شوراها بسازد.  کاخ شوراها باید مرکز سیاسی و اجتماعی مسکو، کل اتحاد شوروی و نماد عظمت دوران سوسیالیسم می شد. طرح ساختمان شامل بنایی به ارتفاع ۴۰۰ متر بود که در بالای آن مجسمه ای ۱۰۰ متری از لنین قرار می گرفت که همچون مجسمه آزادی در نیویورک، داخل آن نیز قابل استفاده بود. طبق طرح باید گرداگرد آن میدان بسیار عظیمی ساخته می شد که کلیه خیابان های اصلی به ان ختم گردد.  لذا کلیسا در دسامبر ۱۹۳۱ به کلی ویران گردید و در اواخر این سال برنامه ساخت کاخ آغاز شد. اما بنا به دلایل مختلف این کاخ هرگز ساخته نشد. در سال ۱۹۳۷ کار ساخت بنا آغاز شد اما جنگ جهانی دوم کار را به تعویق انداخت و بعد از جنگ برای ساخت و ساز، محل های مهمتری در پیش بود. با مرگ استالین علاقه به طرح کاخ شورا به کلی از بین رفت و در محل خاک برداری گودال بزرگی احداث شد که بعدها به استخر تبدیل گشت. در سالهای بعد، کارشناسان نظر دادند بخار آب حاصل از این استخر به اشیاء موزه هنری پوشکین که در مجاورت آن قرار داشت صدمه می زند، لذا فکر استفاده از این محل برای کار دیگری قوت گرفت.  سقوط حکومت کمونیستی و فروپاشی اتحاد جماهیر شوروی باعث شد که شهرداری مسکو درصدد احیای کلیسای قدیمی برآید. ساخت این کلیسا در سال ۱۹۹۲ مجدداً آغاز شد و دقیقاً مشابه کلیسای قدیمی طی چند سال با کمک مالی شهرداری، موسسات خیریه و مردم بنا شد و اینک در مراسم مذهبی مورد استفاده قرار می گیرد.  آنچه که در مراسم باشکوه امروز در جمع مؤمنان مسیحی ارتدوکس بسیار توجهم را جلب کرد نوشته‌ی دو قطعه تابلوی بزرگ نئونی روشنی بود که با رنگ قرمز در بالای دیوار درون کلیسا نصب شده است که: مسیح بازمی گردد  !  آری ما هم براین اعتقادیم که حضرت مسیح (ع) بازمی گردد اما در رکاب منجی عالم حضرت مهدی (عج). ان شاء الله ....     کلیسای  جامع عیسی منجی         ,معارف و حقوق - دين و انديشه,کلیسای منجی مسکو و نیمه‌ی شعبان,یکشنبه ۲ خرداد ۱۳۹۵ - ۲۳:۳۳,
خودنمایی مدل‌ها در اینستاگرام و دیگر شبکه‌های اجتماعی کار را تا آنجا کشاند که دستگاه قضایی هم به موضوع ورود پیدا کرد، افرادی که دامنه فعالیت اکثرشان تنها در حد همان چند عکس با نور و رنگ ویرایش شده در حساب کاربریشان است و حرفه‌ای که با آن خود را معرفی کرده‌اند. ریالی برایشان درآمد ندارد، اما انگار هرچه لایک‌ها و کامنتهای زیر عکسشان بیشتر باشد، افتخار بزرگتری کسب کرده‌اند.    بعضی از این مدل‌ها که به شیوه‌های مختلف، فالوئرهای میلیونی در اینستاگرام کسب کرده‌اند، علاوه بر نوع رفتار و پوششی که از خود به نمایش می‌گذارند، حواشی دیگری هم دارند که آخرین نمونه آن ماجرای شکست عشقی دختری به نام د از خواننده زیر زمینی بود که به خارج از کشور سفر کرده است. مدل‌هایی که عمده مخاطبانشان نوجوانان و جوانان ایرانی است خواسته یا ناخواسته سبکی از زندگی را ترویج می‌کنند که با ارزش‌های جامعه ایرانی در تضاد است. درباره فعالیت این افراد و نحوه نظارت پلیس با سخنگوی نیروی انتظامی گفت ‌وگو کرده‌ایم.     سردار سعید منتظرالمهدی درباره فعالیت برخی افراد با فالوئر‌های چند هزارتایی و حتی میلیونی تحت عنوان عنوان مدل در فضای مجازی و عدم رعایت هنجارهای اجتماعی در این صفحات به خبرنگار انتظامی ایسنا گفت: درباره آنچه که در فضای مجازی رخ می‌دهد وظیفه پلیس رصد و شناسایی تخلفات و موارد غیرقانونی است. ما گزارش‌های مربوطه را جمع‌آوری کرده و به مراجعه قضایی می‌دهیم و اگر حکمی مبنی بر برخورد با این افراد صادر شود، قطعا با متخلفان برخورد خواهیم کرد.    سخنگوی ناجا درباره نحوه ورود پلیس به این موضوع اظهارکرد: این کار مربوط به حوزه ارشاد است و پلیس نیز در حد توانش با تخلفات برخورد می‌کند اما نباید فراموش کرد که دستگا‌های دیگری هم در این زمینه مسئولیت دارند و باید وارد عمل شوند.  منتظرالمهدی با طرح این پرسش که پلیس به تنهایی تا چه حد می‌تواند چنین فضاهایی را رصد کند، گفت: پلیس به وظایف قانونی خود عمل می‌کند؛ اما دیگر دستگاه‌ها هم مسئولیت‌هایی دارند که باید به آن عمل کنند، ما آنچه را که در حد توانمان باشد انجام می‌دهیم و اتفاقا نسبت به آن حساسیت هم داریم و همانطور که گفتم در صورتی که مقام قضایی دستوری در این زمینه بدهد حتما مطابق آن عمل خواهیم کرد.     سردار سعید منتظر المهدی   وی درباره فیلترینگ هوشمند نیزگفت: این موضوع بر می‌گردد به مصوبات و تصمیمات شورای عالی فضای مجازی و ناجا نیز به عنوان عضو این شورا هر تصمیمی که در آنجا اتخاذ شود را اجرا خواهد کرد و البته نظراتمان را هم بیان می‌کنیم.       ,اجتماعي - حوادث، انتظامي,رصد مدل‌ها در فضای مجازی,دوشنبه ۳ خرداد ۱۳۹۵ - ۰۰:۰۵,"ناجا,اينستاگرام,اینترنت,سخنگوی ناجا,تلگرام"
زهرا میعادی - کارشناس ارشد ارتباطات  بازنمایی اخبار حوادث در رسانه‌های ایران همواره با موانع‌ متعددی از داخل و خارج از رسانه مواجه بوده است؛ چنانکه رسانه‌ در پوشش این‌گونه از اخبار دچار وسواس و دقت فراوان شده و برخی کج‌سلیقگی‌های فردی نیز در پوشش آنها سبب به حاشیه‌کشیدنشان می‌شود. تنگناهای حقوقی از سویی و خلاء قوانین حمایتی از رسانه و شاغلان در آن، از سوی دیگر، احتیاط بیش از حد را چاشنی کار رسانه کرده و در مواقعی به ایجاد پدیده‌ای به نام خودسانسوری منجر می‌شود. در نهایت اخبار با عبور از فیلترهای متعدد در حالی برای افکار عمومی منتشر می‌شود که با اصل خبر تفاوت‌های زیادی دارد.    واقعیت این است که بازنمایی اخبار حوادث در رسانه‌های ایران آسیب‌شناسی و کارشناسی شده نیست و رسانه‌ها عمدتا در مواجهه با این دست از اخبار تمایلی به پوشش ندارند؛ چون عواقبی برایشان به همراه دارد. بر همین اساس فقط به انتشار خبر می‌پردازند و از بررسی موشکافانه آن حذر می‌کنند؛ بنابراین لایه‌های زیرین و اصلی یک رویداد برای همیشه باقی می‌ماند و با گذشت اندک زمان این دمل به شکل دیگر در جامعه سر باز می‌کند و مجددا قربانی می‌گیرد؛ در حالی که رسالت اجتماعی رسانه‌ها آنها را موظف به دیدبانی و کشف حقایق در لایه‌های پنهانی اجتماع می‌کند.    بر اساس ادبیات موضوع، بازنمایی تولید معنا از طریق چارچوب‌های مفهومی و گفتمانی است؛ به این معنی که معنا از طریق نشانه‌ها، بویژه زبان تولید می‌شود. زبان سازنده‌ی معنا برای اشیای مادی و رویه‌های اجتماعی و صرفا واسطه‌ای خنثی و بی‌طرف برای صورت‌بندی معانی و معرفت درباره جهان نیست.  بازنمایی رسانه‌ای اما برساختی اجتماعی و فرهنگی از جهان واقع در چارچوب گفتمان و روابط قدرت به منظور استیلا و هژمونی فرهنگی و اجتماعی علیه دیگران فرهنگی / نژادی است؛ دیگرانی که بخشی از دیگربودگی و فرودستی آنان ریشه در زبان و گفتمانی دارد که رسانه‌ها سازنده و اشاعه دهنده‌ی اصلی آن هستند، بازنمایی ساخت رسانه‌ای و زبانی واقعیت و واقعیت براساس بازنمایی شکل می‌گیرد و ساخته می‌شود. هیچ امر فرازبانی، فراگفتمانی و فرا تاریخی وجود ندارد که به نحو عینی و شفاف انعکاس یابد، بلکه فهم و شناخت ما از واقعیت امری است که در زبان و گفتمان ساخته می‌شود. معنا نه اکتشافی طبیعی، که برساخته‌ای اجتماعی است. بازنمایی رسانه‌ای اگرچه برساخته‌ای اجتماعی و فرهنگی است، اما ایدئولوژی و گفتمان سعی می‌کند آن معانی و بازنمایی را امریطبیعی جلوه دهد.     بازنمایی اخبار مهاجران  بازنمایی اخبار حوادث در رسانه‌های ایران جنسیت‌گرا نیز هست؛ از آنجا که معمولا زنان در مواجهه با آسیب‌ها بدون دفاع‌تر هستند؛ از این رو بیشتر توجه رسانه‌ها به اخبار جنایی متوجه این قشر و کودکان است و دیگر در جامعه مثل مهاجران در کانون توجه قرار نمی‌گیرند.  هر چند که اخبار مهاجران اخیرا در سطح جهان به دلیل پدیده جنگ بسیار مورد توجه قرار گرفته که از آن جمله به آیلان کوردی کودک چهارساله سوری باید اشاره کرد که موج‌آفرینی جهانی داشت اما اغلب خبرها مربوط به این دسته از افراد در کانون توجه قرار نمی‌گیرند مگر اینکه دستاویز سیاسی یا اهرم فشار به کشوری باشد؛ به عبارت دقیق‌تر بیشتر برجسته‌سازی این‌گونه از اخبار ناشی از مطامع سیاسی و اقتصادی بازتاب‌دهنده است، نه منافع مهاجران.  در ایران هم مهاجران از سهم اندکی از اخبار رسانه‌ها برخوردار هستند که آن هم عمدتا مربوط به مراحل و اقدامات اقامتی آنهاست یا در مواردی که حضور گسترده آنها معضلاتی را برای جامعه ایجاد می‌کند تصمیمات کشوری اتخاد و در صدر اخبار قرار می‌گیرند؛ مثل طرح سال گذشته که تحصیل کودکان مهاجران که اکثر از افغانستان هستند، مورد توجه مسئولان قرار گرفته بود.  در مورد اخیر بازنمایی اخبار جنایت ورامین در رسانه‌های ایران بر اساس تمام محدودیت‌های مطرح‌شده در بالا با تاخیر صورت گرفت و انتشار این خبر در فضای مجازی پای رسانه‌های رسمی را به این پرونده باز کرد و حتی در این میان رسانه‌های ایران از سوی برخی از فعالان حقوق بشر و عده‌ای از مردم افغانستان به سانسور و بایکوت خبری متهم شدند؛ در حالی که هم‌زمان با قتل ستایش در ورامین، ستایش دیگری در استان فارس به شکل فجیعی به قتل رسید که رسانه‌ها در پوشش آن تفاوت زیادی با دختر افغان قائل نشدند.  رسانه‌ها ایران از آنجایی که از نظر مالی وابسته هستند، قدرت حضور در اقصی‌نقاط کشور را ندارند و از این رو برخی اخبار عادی و حتی گاه مهم از دسترس آنها دور می‌ماند ؛ بنابراین این موضوع در پرونده ستایش عمدی نبوده، همان‌گونه که دیده شد بعد از اطلاع رسانه‌ها از وقوع این فاجعه، بازنمایی اخبار پرونده به صورت برجسته‌ای انجام شد و سکوت رسانه‌ای ابتدایی ربطی به آنچه قوم‌گرایی خوانده شد نداشت، بلکه برگرفته از وضعیت و دیدگاه موجود به اخبار حوادث بود که گاه به آن به عنوان اخبار زرد نیز نگاه می‌شود؛ در حالی که این‌گونه نیست و پرداختن به آن بحث جداگانه‌ای می‌طلبد.  نظر و آرای اندیشمندان ارتباطات در مورد نحوه بازنمایی اخبار حوادث متفاوت است؛ برخی معتقدند انتشار اخبار حوادث باعث ایجاد حس ناامنی در جامعه می‌شود و عده‌ای دیگر بر این باورند که انتشار اخبار حوادث در نهایت، در جامعه آگاهی ایجاد می‌کند.  علی گرانمایه‌پور استاد ارتباطات معتقد است که رسانه‌ها در بازنمایی اخبار حوادث، وسواس و دقت خاصی دارند؛ رسانه‌ها هم خط قرمزها را رعایت می‌کنند و هم دچار خودسانسوری می‌شوند و از سویی رویکرد سیاسی حاکم بر رسانه آنها را از دایره بی‌طرفی خارج می‌کند. دکتر مهدی منتظرقائم جامعه‌شناس هم معتقد است در بازنمایی اخبار حوادث در رسانه‌های ایران مصلحت‌اندیشی می‌شود و این گونه اخبار باید با حفظ منافع ملی، عواطف، حفظ بی‌طرفی، انسان‌گرایی و مجموعه مولفه‌های خوب، تحلیل شود و حق قربانی نیز محفوظ باشد.  به گفته وی این در حالیست که رسانه‌های خارجی دنبال لایه زیرین نیستند بلکه دغدغه برخورد خبری، موج‌آفرینی سیاسی و عاطفی دارند تا با تحریک عواطف منافع خودشان را پیش ببرند. اما رسانه‌های داخلی نسبت به این موج‌آفرینی رسانه‌های خارجی در موضوع قتل ستایش عاقلانه برخورد کردند؛ زیرا می‌دانند عمق و نوع اثرگذاری مهم است و در موارد لزوم با تشکیل کمپین اجتماعی به قضیه وارد می‌شوند و در موارد دیگر به بررسی لایه‌های زیرین می‌پردازند تا جلوی تکرار را بگیرند و حق قربانی را نیز ادا کنند.     نتیجه‌گیری  در بازنمایی خبر قتل ستایش توسط نوجوان ایرانی در ورامین رسانه‌های ایران اقدامی برای سانسور یا بایکوت خبری نداشتند کما اینکه همزمان با وقوع این حادثه یک ایرانی توسط دو افغان به قتل رسید و رسانه‌ها خیلی در این خصوص موج‌آفرینی و جریان‌سازی نکردند اما رسانه‌ها با دروازه‌بانی اخبار قتل ستایش سعی در هدایت افکار عمومی و مسئولان کردند و جا ماندن در پوشش اولیه این خبر را با حضور در محل حادثه، کلانتری محل تشکیل پرونده، دادسرای ورامین، پزشکی قانونی و دادگاه تجدید نظر جبران کرده و با وجود تنگناهای قانونی اقدام به اطلاع‌رسانی از این پرونده جنجالی کردند و حتی برجسته‌سازی اخبار این پرونده و قرار دادن خبرهای مربوطه در صفحه اول خبرگزاری‌ها و تیتر صفحه اول بودن روزنامه‌ها موجی در جامعه ایجاد کرد تا به این پرونده توجه ویژه شود.  رسانه‌ها در پوشش اخبار قتل ستایش گرفتار قومیت‌گرایی نشده و تفاوتی برای این کودک افغان و ایرانی قائل نشدند اما اینکه نوع خشونت بکار رفته در این قتل به ایرانی بودن قاتل ربط داده شود هم مورد توجه رسانه‌ها نبود و بعضا توجه‌ها را به کودک بودن قاتل جلب می‌کردند اما قضاوت را به مخاطب واگذار می‌کردند و در پی حمایت از او نبودند.  همین که در مدت کوتاهی پرونده قتل ستایش به دادگاه تجدیدنظر رسید؛ راهی که گاه پرونده‌ها مشابه باید دوسال طی کنند تا تعیین شعبه شوند، نشان از فعالیت مناسب رسانه در برجسته‌سازی و متقاعدسازی اذهان مسئولان و مردم دارد.     ,يادداشت - يادداشت,بازنمایی اخبار حوادث در رسانه‌های ایران,چهارشنبه ۲۹ اردیبهشت ۱۳۹۵ - ۱۱:۴۳,"قتل,حادثه,اسیدپاشی,حادثه مرگبار"
رییس سازمان چای کشور گفت: به زودی چین اول چای به پایان می‌رسد.    به گزارش گروه دریافت خبر خبرگزاری دانشجویان ایران(ایسنا)، منطقه گیلان، روزبهان در دیدار با تعدادی از کارشناسان خرید برگ سبز چای در مناطق چایکاری با اشاره به اهمیت ارتقاء کیفی محصول چای، اظهار کرد: در آستانه پایان چین اول چای قرار داریم بنابراین دقت و توجه بیشتر پرسنل به وظایف سازمانی ضرورت دارد.    روزبهان به ضرورت پرداختن به موضوع ایجاد تشکل‌های باغ و کارخانه اشاره کرد و آن را از حیث تسهیل برنامه ریزی و ایجاد درآمد بیش تر برای باغداران چای و کارخانه‌های چایسازی در خور بررسی برشمرد.    ایرج هوسمی، مدیرعامل اتحادیه چایکاران شمال کشور نیز گفت: وضعیت تولید در سال جاری به‌ دلیل شرایط مساعد آب و هوایی خوب است و براساس آمار موجود، ۱۵ درصد نسبت به مدت مشابه گذشته افزایش تولید داشته‌ایم.    وی افزود: اعلام قیمت تضمینی برگ سبز چای به‌طور قطع میانگینی از تورم خواهد بود و برای بهره‌برداران راضی‌کننده است. شرایط آب و هوایی مناسب و رسیدگی بهره‌برداران چایکار در انجام به‌موقع عملیات به‌زراعی باعث شده که تولید مناسبی رقم بخورد.   ,استان ها - گيلان,چین اول چای در آستانه پایان,یکشنبه ۲ خرداد ۱۳۹۵ - ۱۳:۵۳,چایکار
جشنواره فیلم روح‌الله از تاریخ سوم تا پنجم خردادماه جاری هم‌زمان در شهرهای اصفهان و تهران برگزار می‌شود.    به گزارش سرویس بازار ایسنا، این جشنواره که از حمایت شرکت بیمه دانا برخوردار خواهد بود، قصد دارد در راستای حمایت از فیلم‌سازان جوان و به منظور گردآوری ایده‌های خلاق برای فیلم‌سازی در خصوص حضرت امام خمینی(ره) و موضوعات جشنواره، بخش حمایتی خود را برای فیلم‌های یک تا سه دقیقه‌ای فعال کند تا با ارایه بودجه لازم به طرح‌های منتخب شورای انتخاب در کنار فیلم‌سازان جوان، به تولید آثار فاخر در این زمینه بپردازد.    این جشنواره در محل نگارستان امام خمینی(ره) واقع در شهر اصفهان و فرهنگسرای ارسباران در تهران فعالیت خود را آغاز خواهد کرد.   ,بازار - خبر بازار,بیمه دانا، حامی جشنواره فیلم روح‌الله,یکشنبه ۲ خرداد ۱۳۹۵ - ۲۲:۴۳,"بيمه ,جشنواره,فیلم,بیمه دانا"
وزیر بهداشت عصر امروز به منظور شرکت در شصت و نهمین مجمع بهداشت جهانی تهران را به مقصد ژنو ترک کرد.    به گزارش گروه دریافت خبر ایسنا، دکتر هاشمی را در این سفر دکتر سیاری معاون بهداشت، دکتر ایازی معاون امور اجتماعی وزارت بهداشت، دکتر زارع نژاد مشاور وزیر و رییس مرکز روابط عمومی و اطلاع رسانی وزارت بهداشت، دکتر اسدی لاری قائم مقام وزیر بهداشت در امور بین الملل، دکتر کلانتری رییس مرکز مدیریت شبکه، دکتر گویا رییس مرکز مدیریت بیماری‌های واگیر وزارت بهداشت و دکتر تبریزی معاون بهداشت دانشگاه علوم پزشکی تبریز همراهی می کنند.    محور اصلی این سفر پیرامون اهداف توسعه پایدار است و همچنین در این اجلاس، موضوعات مرتبط با حوزه سلامت اعم از نظام های سلامت و تقویت آنها، بیماری های واگیر و غیر واگیر، اصلاح سازمان جهانی بهداشت، تهدیدهای جهانی مانند ایدز و نیز فناوری های ارتباطی نوین مورد بحث و گفتگو قرار خواهد گرفت.    در شصت و نهمین مجمع بهداشت جهانی نمایندگان ۱۹۲ کشور جهان که عمدتا وزرای بهداشت کشورها هستند حضور خواهند داشت.    وزیر بهداشت کشورمان به عنوان رییس وزرای بهداشت غیر متعهدها، رییس اجلاس وزاری بهداشت اکو و همین طور رییس اجلاس وزرای بهداشت کشورهای همسایه موسوم به گروه پنج در این اجلاس شرکت می کند.    دکتر هاشمی در حاشیه برگزاری این اجلاس با وزرای بهداشت کشورهای سوییس، آلمان، فنلاند، سوئد، اتریش، هند، کره جنوبی و الجزایر و نیز با وزیر خارجه اتیوپی که کاندیدای ریاست سازمان جهانی بهداشت است دیدار خواهد داشت.    سخنرانی دکتر هاشمی در روز دوم اجلاس خواهد بود.     ,اجتماعي - سلامت,سفر وزیر بهداشت به ژنو,یکشنبه ۲ خرداد ۱۳۹۵ - ۲۳:۳۹,
اجلاس سران هفت کشور صنعتی در تاریخ‌های 6 و 7 خرداد در ژاپن برگزار خواهد شد. مرکز مطالعات بین­‌المللی در توکیو از عده­‌ای استاد دانشگاه در رشته‌های اقتصاد و روابط بین­‌الملل دعوت بعمل آورد تا با بحث و طوفان مغزی (Brainstorming)، روندهای جهانی را بررسی و ترسیم کنند.    به گزارش ایسنا، محمود سریع‌القلم با این مقدمه در مطلبی با عنوان آنچه از کنفرانس علمی اجلاس سران G7 (هفت کشور صنعتی) آموختم، در وب‌سایت خود نوشته است: بعضی نکات را که طی گفت‌وگوها آموختم، در زیر می‌آورم.    1- ایجاد یک نظم نوین سیاسی جهانی به موجب سیاست­‌های اعتراضی چین و روسیه با چالش­‌های جدی روبروست. قواعد این نظم سیاسی مورد اجماع نیست. قدرت در سطح جهانی توزیع شده است و کشورها فرصت تنوع‌سازی روابط خارجی خود را پیدا کرده­‌اند. برخلاف دوره جنگ سرد، هم‌اکنون تبعیت محض وجود ندارد. کشور کوچکی مانند ویتنام یا کشوری مانند عربستان که قبلاً مطیع بودند، هم‌اکنون دستور کار خود را دارند و تلفیقی از مدارا و تعارض را پیش گرفته­‌اند.    با توجه به توان مالی و تولیدی بسیاری از کشورهای خارج از مدار غرب، اعمال یک نظم سیاسی با ارزش­‌های مردم­‌سالاری، حقوق بشر، گردش قدرت، شفافیت سیاسی و همکاری­‌های گستردۀ چندجانبه بسیار مشکل خواهد بود. تفکیک نظم سیاسی جهانی از نظم اقتصادی جهانی اجتناب‌ناپذیر است. در عین حال، کشورهایی که از هر دو منظر جهانی شوند، طبعاً از امتیازات بیشتری برخوردار می­‌شوند. دو نمونه بارز، هند و مکزیک هستند. هند ضمن همکاری با روسیه و چین، امتیازات گسترده‌ای از اروپا و آمریکا کسب کرده است.    2- تقریباً یک‌سوم از مباحث جهانی بر رفتارهای چین متمرکز بود. طی سه دهه گذشته، چین از طریق پیوستن به WTO و تجارت آزاد جهانی، ثروت قابل توجهی را بدست آورده است. نزاع نظامی و سیاسی غرب با چین با کدام محدودیت‌ها روبروست و چه تأثیری بر روابط تجاری با آن کشور می‌گذارد؟ تداوم بعضی بی‌ثباتی­‌ها باعث شد تا در سال ۲۰۱۵، پانصد میلیارد دلار ثروت از چین خارج شود. در حال حاضر سیصد هزار دانشجوی چینی در آمریکا مشغول به تحصیل هستند. ۹۶ هزار چینی با ثروتی قابل توجه در سال گذشته به آمریکا مهاجرت کردند. قدرت اقتصادی چین به تدریج در کشورهای غیر غربی در حال تبدیل شدن به قدرت سیاسی است به‌طوریکه چینی‌ها توان این را پیدا کرده‌اند تا در نتایج انتخابات در آفریقا، نقش‌آفرینی کنند. با ۵/۳ تریلیون دلار ذخایر ارزی، چین توان تأثیرگذاری بر سیاست جهانی را پیدا کرده است. همکاری‌های گستردۀ IT بین چین و اسرائیل بسیار تعیین‌کننده بوده است. حکومت چین از چینی‌های شاغل و صاحب دانش و بنگاه در خارج از چین بسیار استفاده می‌کند. قدرت چین به صورت تدریجی در حال افزایش است و قطب تعیین‌کننده‌ای در معادلات جهانی خواهد بود.    3- ناسیونالیسم اقتصادی و سیاست‌های حمایتی دولت‌ها در سطح جهانی در حال افزایش است. این مسأله خطری جدی برای تجارت آزاد، رقابت و نظم اقتصادی و جهانی شدن است. رشد فن‌آوری، اشباع بازارهای داخلی و رابطه تنگاتنگ میان دانش و اشتغال، بازار کار، سرمایه‌گذاری و تولید را در کشورهای صنعتی با مشکلات جدی روبرو کرده است. طی چهار دهه گذشته، دو برابر شدن جمعیت جهان به تولید، مصرف و سرمایه‌گذاری کمک شایانی کرده است. در اواخر قرن بیست و یکم، ۸۰ درصد جمعیت جهان در آسیا، آفریقا و آمریکای لاتین متمرکز خواهد بود که خودبخود جهت‌گیری ثروت، تولید و مصرف را مشخص می‌کند. اتصال تدریجی همۀ این بازارها به یکدیگر در سطح جهانی به نفع اقتصاد بین­‌الملل خواهد بود. کشورهایی که در داخل، سامان سیاسی، شفافیت مالی، ثبات سیاست­گذاری اقتصادی و آزادی مدنی دارند، دورنمای بهتری خواهند داشت و از محیط بین­‌المللی، بهتر می‌توانند بهره‌برداری کنند.    4- در سطح جهانی، مدیریت اختلافات بر حل اختلافات اولویت پیدا کرده است. حداقل طی یک دهۀ آینده، بسیاری از اختلافات مرزی، سرزمینی، سیاسی و قومی حل نخواهند شد. کشورها حل و فصل اختلافات غیر اقتصادی را یا به تأخیر می‌اندازند یا با آنها مدارا می­‌کنند. آینده نظام بین­‌الملل تابع ائتلاف­‌ها و مناسبات مشترکی است که کشورها برای تأمین منافع ملی و اقتصادی تشکیل می­‌دهند. تنوع و کارآمدی ائتلاف­‌ها بسیار تعیین‌کننده خواهند بود. هیچ کشوری به تنهایی قادر به تحقق اهداف ملی خود نخواهد بود. بسیاری با دشمنان سابق، همکاری‌های جدیدی را آغاز کرده‌اند مانند عربستان و اسرائیل، چین و تایوان، آمریکا و کوبا. حکومت‌ها فضای داخلی خود را برای پذیرش بیشتر شهروندان در مدارهای مدیریتی جهت افزایش همگرایی بومی آماده می‌کنند: مانند شهردار مسلمان لندن، وزیر دفاع سیک هندی، وزیر افغانی در دولت کانادا و وزیر مراکشی در دولت فرانسه. این تحولات، جوامع را به سوی مدارا، تحمل تفاوت‌ها، احترام به غیر، همکاری و جلوگیری از خشونت و کثرت‌گرایی سوق می­‌دهد. این روندها، مسیر همگرایی و جهانی شدن اتصالات فرهنگی و سیاسی را تسهیل می‌کنند.    5- اهتمام برای حفظ و بازسازی اکوسیستم کرۀ زمین باید دوچندان شود و نهضت سبز و حفظ محیط زیستی جهانی توانمندتر شود.    6- نصف ثروت بدست‌آمدۀ جهانی در سال ۲۰۱۵ نزد ۶۲ نفر است. جهان با تفاوت­‌های درآمدی جدی روبروست. اگر حوزۀ سیاست در کشورهای صنعتی و در حال توسعه، به سیاست‌های توزیع ثروت روی نیاورد، مشکلات اجتماعی، مدنی و سیاسی در حال افزایش خواهند بود.    7- نزدیک به ۸۰ درصد کشتار و خشونت در سطح جهانی در خاورمیانه است. درگیری­‌های سیاسی داخلی عراق، وضعیت آن کشور را با بن‌بست جدی روبرو کرده است. فساد مالی، ناکارآمدی و فقدان اجماع میان گروه­‌ها باعث شده نه کشور با کارآمدی مدیریت گردد و نه از گسترش سرزمینی داعش جلوگیری شود. آتش‌بس در سوریه و حل بحران در این کشور، عمدتاً در گروی همکاری­‌های روسیه و آمریکا خواهد بود. مهم­ترین اختلاف سیاسی در خاورمیانه امروز میان ایران و عربستان است که چشم‌انداز مثبتی برای حل و فصل آن دیده نمی­‌شود. کشورهای عربی حوزۀ خلیج فارس نزدیک به ۲۰۰ میلیارد دلار اسلحه در سال ۲۰۱۵ خریداری کرده­‌اند. ثبات داخلی و ثبات بخشندگی بالقوۀ منطقه­‌ای ایران از جمله عوامل مثبتی هستند که باید در جهت بهبود اقتصاد ملی و تداوم توافق برنامه هسته­‌ای ایران بکار گرفته شود. برای آنکه سوریه به وضعیت ۲۰۱۱ و آغاز بهار عربی بازگردد، حدود ۳۰۰ میلیارد دلار سرمایه­‌گذاری لازم است که نزد هیچ کشور یا ائتلافی نیست. عراق، سوریه، اردن، لبنان و مصر برای سال‌ها درگیر مسائل داخلی خود خواهند بود. برخورد با داعش تقریبا در اولویت هیچ کشوری نیست. عربستان با یک تیم جدید و جوان مدیریتی در حال بازسازی خود است تا در سیاست و اقتصاد منطقه­‌ای و جهانی، نقش جدید و متفاوتی ایفا کند. سیاست خارجی آمریکا نسبت به خاورمیانه در دولت بعدی چه دموکرات و چه جمهوری‌خواه عمدتاً ادامه سیاست‌های فعلی مدیریت محدود و از راه دور خواهد بود.    سیاست دنیای عرب همچنان حفظ انزوای سیاسی ایران است. اختلافات و تنش‌های خاورمیانه همچنان ادامه خواهند داشت. وضع اقتصادی ایران به تدریج بهبود خواهد یافت و تهران به لحاظ سیاسی به اروپا نزدیک‌تر می­‌شود. ثروت ترکیه و کشورهای عربی منطقه خلیج فارس افزایش می‌یابد و بافت و ساختار قدرت فعلی حفظ می­‌شود. هفت کشور صنعتی با همکاری ایران و ترکیه می‌توانند از طریق یک چارچوب پایدار چندجانبه به کاهش خشونت و درگیری و ثبات بخشی منطقه­‌ای کمک کنند. در صورتی که عربستان به این چارچوب بپیوندد، قالبی بالقوه برای کاهش تشنجات منطقه­‌ای شکل خواهد گرفت.     ,رسانه هاي ديگر - رسانه ديگر,آنچه سریع‌القلم از یک اجلاس جهانی آموخت,شنبه ۱ خرداد ۱۳۹۵ - ۱۲:۳۹,محمود سريع‌القلم
مهدی بنی‌طبا- دانشجوی دوره دکتری مالی دانشگاه علامه طباطبایی    طرح بانکداری جمهوری اسلامی ایران در سی‌ام فرودین ماه سال جاری در مجلس شورای اسلامی اعلام وصول شد و در صورت موافقت مجلس با تصویب آن بر اساس ساز و کار پیش‌بینی شده در اصل 85 قانون اساسی، شاهد بررسی جزئیاتش در کمیسیون اقتصادی مجلس در فرصت باقی‌مانده تا پایان مجلس نهم خواهیم بود. پیشتر ویرایش اولیه این طرح، تحت عنوان طرح بازنگری در قانون عملیات بانکی بدون ربا در اردیبهشت ماه 1394 در مجلس، طرح و یک فوریت آن تصویب شد.  ویرایش اولیه این طرح صرفا به بازنگری در قانون عملیات بانکی بدون ربا مصوب 1362 پرداخته بود که با انتقادات فراوان کارشناسان مواجه شد. با این حال بررسی‌ها نشان می‌دهد که طرح فعلی نسبت به ویرایش اولیه تغییرات زیادی کرده است.  ظاهرا نمایندگان مجلس برای جلب نظر موافق بانک مرکزی و وزارت اقتصاد، طرح خودشان را با مبنا قراردادن آخرین ویرایش‌ لایحه بانکداری که در جلسات مشترک بانک مرکزی و وزارت اقتصاد تدوین شده بود، تهیه کرده‌اند؛ البته تغییراتی را در برخی از فصول آن ایجاد کرده‌اند؛ عمده این تغییرات در فصول عملیات بانکی، شفافیت و پاسخگویی، نظارت و توقف، ورشکستگی و انحلال بانک‌ها ایجاد شده است.  این طرح شامل 13 فصل است که عناوین آن عبارت‌ است از :  اهداف، تعاریف و گستره شمول- شرایط تأسیس بانک - نحوه تملک سهام بانک‌ها- ساختار بانک‌ها- عملیات بانکی بدون ربا - خدمات بانکی - مقررات ناظر بر گزارشگری مالی بانک‌ها - شفافیت و پاسخگویی نظام بانکی – نظارت - مقررات انتظامی و کیفری - کانون بانک‌ها - صندوق ضمانت سپرده‌ها - توقف، ورشکستگی و انحلال بانک.  در صورت تصویب این طرح، قانون بانکداری جمهوری اسلامی ایران دربردارنده کلیه قوانین مرتبط با فعالیت بانک‌ها خواهد بود و قسمت سوم قانون پولی و بانکی کشور مصوب سال 1351 و تغییرات بعدی آن، قانون عملیات بانکی بدون ربا مصوب سال 1362 و تغییرات بعدی آن، لایحه قانونی اداره امور بانک‌ها، قانون اجازه تأسیس بانک‌های غیردولتی و سایر قوانین مرتبط با بانکداری ملغی می‌شود.     تقویت توان نظارتی بانک مرکزی بر بانک‌ها  بر اساس ادبیات اقتصادی، نظام بانکی نیازمند گسترده‌ترین سطوح نظارت است. به ویژه بعد از بحران مالی اخیر بانک‌های مرکزی و نهادهای ناظر بر نهادهای مالی و بانکی به فکر تشدید نظارت بر بانک‌ها افتاده‌اند و عمده کشورهای دنیا متعهد به پیاده‌سازی استانداردهای نظارتی بازل 3 تا سال 2018 شده‌اند. این در حالیست که نظارت بر بانک‌ها در کشور ما جدی گرفته نشده است و همین موضوع به تخلفات گسترده بانک‌ها، افزایش ریسک و ناکارآمدی نظام بانکی منجر شده است.   اضافه‌شدن هیات نظارت به ارکان بانک مرکزی  به نظر می‌رسد در طرح مجلس تلاش زیادی برای تقویت توان نظارتی بانک مرکزی شده است و با الهام از پیش‌نویس لایحه بانک مرکزی هیات نظارت به عنوان یکی از ارکان بانک مرکزی تشکیل شده است. هیات نظارت عالی‌ترین مقام ناظر بر تاسیس و فعالیت بانک‌ها و موسسات اعتباری و مسئول تدوین کلیه دستورالعمل‌های ناظر بر فعالیت بانک‌ها اعم از تجهیز و تخصیص منابع، حاکمیت شرکتی، استاندارهای حسابداری، شفافیت اطلاعات و... است. در این طرح اختیارات شورای پول و اعتبار محدود به سیاست‌های پولی و ارزی شده است.  بر اساس طراحی صورت‌گرفته توسط نمایندگان مجلس، هیات نظارت دارای ترکیبی متخصص و مستقل خواهد بود. این هیات متشکل است از رئیس کل بانک مرکزی، معاون وزیر اقتصاد و امور دارایی، معاون نظارتی بانک مرکزی، چهار اقتصاددان یا متخصص امور مالی، دبیرکل کانون بانک‌ها، دادستان کل کشور یا معاون وی. اقتصاددانان عضو این هیات با پیشنهاد رئیس کل بانک مرکزی توسط ریاست جمهوری برای مدت هفت سال منصوب خواهند شد و در طول دوره قابل عزل نخواهند بود. در صورت تغییر رئیس کل بانک مرکزی یا انقضای دوره هفت ساله، حداکثر نیمی از اعضای مذکور به قید قرعه قابل تغییر هستند. قطع به یقین این نحوه نصب و عزل اقتصاددانان این امکان را به آنها خواهد داد تا بتوانند به صورت تخصصی فعالیت نمایند و درگیر بازی‌های سیاسی نشوند.  همچنین بر اساس این طرح معاون نظارتی بانک مرکزی، با پیشنهاد رئیس کل بانک مرکزی و تأیید اکثریت اعضای هیات نظارت نصب و عزل خواهد شد. بر اساس این طراحی معاون نظارت بانک مرکزی، حتی در برابر رئیس کل بانک مرکزی استقلال لازم را خواهد داشت و به عنوان مجری نظارت بر بانک‌ها در برابر هیات نظارت پاسخگو خواهد بود. همچنین با تصویب این طرح، معاون نظارت جایگزین دبیر کل بانک مرکزی در سمت دادستان انتظامی خواهد شد و می‌تواند با صدور کیفرخواست برای بانک‌های متخلف، پرونده آنها را به هیات بدوی رسیدگی به تخلفات انتظامی بانک‌ها ارسال نماید. این هیات متولی رسیدگی به تخلفات بانک و اعمال مجازات‌های انتظامی تا سرحد لغو مجوز بانک است.   تکلیف بانک مرکزی به نظارت یکپارچه بر فعالیت‌های بانک‌ها  دستاورد دیگر این طرح در حوزه نظارت بر بانک‌ها تجویز نظارت یکپارچه است. نظارت یکپارچه عبارت‌ است از ارزیابی ریسک فعالیت‌های واحدهای تابعه و وابسته به بانک در حوزه بازار سرمایه، بیمه و... علاوه بر ریسک فعالیت خود بانک.  فقدان این نوع نظارت باعث شده است که بانک مرکزی توجهی به ریسک‌ ناشی از فعالیت‌های غیربانکی بانک‌ها نداشته باشد و نیز بانک‌ها بتوانند از طریق شرکت‌های بیمه وابسته و صندوق‌های سرمایه‌گذاری تابعه دستورالعمل‌های بانک مرکزی به ویژه در حوزه نرخ سود سپرده و تسهیلات را دور بزنند. این اقدام در کنار اضافه‌شدن هیات نظارت و منفک کردن کلیه امور مرتبط با نظارت بر بانک‌ها از بانک مرکزی و محول کردن به این هیات می‌تواند اولین گام برای تغییر ساختار نظارت بر نهادهای مالی فعال در کشور و ایجاد سازمان ناظر واحد برای نظارت بر کلیه نهادهای مالی (اعم از بانک ها، بازار سرمایه و بازار بیمه) باشد.   گسترش اختیارات قانونی بانک مرکزی برای مدیریت ریسک بانک‌ها  بانک مرکزی در حال حاضر، از توانایی لازم برای پیشگیری از بروز بحران در نظام بانکی و اختیار قانونی لازم برای مدیریت بانک‌های متوقف، در معرض توقف یا ورشکسته برخوردار نیست و بر اساس قوانین فعلی با بانک ورشکسته باید مانند تاجر ورشکسته برخورد شود؛ در حالی که بانک به دلیل ماهیت سپرده‌پذیربودنش نیازمند نحوه برخورد دیگری است. این نقیصه قانونی باعث شده است که در موضوع مؤسساتی مانند میزان و ثامن‌الحجج، ناگزیر شورای عالی امنیت ملی ورود پیدا کند. در فصل 13 این طرح سعی شده است با الهام از ادبیات موضوع Resolution، که در کشورهای پیشرفته به عنوان راه حل ورشکسته کردن نهادهای مالی دارای ریسک سیستمی مورد استفاده قرار می‌گیرد و با در نظر گرفتن شرایط کشور، فرآیند کشف بانک‌های در معرض خطر و حل و فصل مشکلات آنها تسهیل شود.  بر اساس این فصل بانک‌ها و سایر نهادهای مالی دارای ریسک سیستمی (به تشخیص بانک مرکزی) موظف شده‌اند که حداقل یک مرتبه در سال بیانیه وضعیت خود را بر اساس استانداردهای بانک مرکزی تهیه کنند و تحویل دهند. بانک مرکزی موظف است با در نظرگرفتن شرایط و محیط داخلی و بیرونی بانک و پیش‌بینی وضعیت آتی آن، میزان و ترکیب دارایی‌ها و بدهی‌ها و درجه نقدشوندگی دارایی‌های بانک، مخاطرات احتمالی و تدبیر بانک برای مقابله با آنها و... وضعیت بانک‌های در معرض خطر را در یکی از سطوح درمعرض توقف، متوقف یا ورشکسته به هیات نظارت اطلاع دهد و تصمیمات هیات نظارت در ارتباط با هر بانک را اجرا نماید.  بر اساس این طرح هیات نظارت می‌تواند هیات مدیره و مدیرعامل بانک متوقف را موقتا عزل و راسا و یا از طریق نماینده خود اداره بانک را در دست گیرد.  به نظر می‌رسد در صورت تصویب این طرح، بانک مرکزی بتواند با قدرت بیشتری بر بانک‌ها و موسسات اعتبار نظارت نماید و کشور را از بحران بانکی که در انتظار اقتصاد ایران است، برهاند.  اهمیت این بحران و احتمال زیاد وقوع آن می‌طلبد که این طرح هرچه زودتر به قانون تبدیل شود تا فرصت اصلاح از دست نرود.     ,يادداشت - يادداشت,بازشدن گره کور نظارت بر بانک‌ها در طرح بانکداری مجلس,شنبه ۱۸ اردیبهشت ۱۳۹۵ - ۱۵:۱۶,
دکتر محمدتقی حسینی - مدرس و پژوهشگر مسائل بین‌المللی و قائم‌مقام وزیر تعاون، کار و رفاه اجتماعی در امور بین‌الملل     مقدمه   موضوع سالمندی امروزه در حال تبدیل‌شدن به یکی از مسائل جدی اجتماعی است و کمتر دوره‌ای از تاریخ را می‌توان سراغ داشت که موضوع سالمندی همانند امروز برجسته بوده باشد . به خاطر دارم در اواسط دهه شصت که مشغول تحصیل در دانشگاه بودم، کتاب روانشناسی پیری نوشته بریان ال میشارا و روبرت جی رایدل توسط دکتر حمزه گنجی، فرنگیس حبیبی و الما داوودیان تازه ترجمه شده بود. کتاب موصوف را با معرفی دکتر گنجی که در آن زمان یک درس سه واحدی را نزد ایشان می‌گذارندم، تهیه کردم. بحث‌هایی که در آن کتاب در مورد سالخوردگی و تغییرات فیزیکی و روانی ناشی از آن ارائه شده بود از جهاتی برایم جالب توجه بود و به همین دلیل به موضوع علاقه‌مند شدم. به ویژه شعر اثرگذار دوناسو آنسون را که با بازسرایی حسین منزوی به فارسی روان و زیبا در این کتاب درج شده بود بارها خواندم؛ آن‌گونه که ابیات زیادی از آن را پس از گذشت سال‌ها همچنان در حافظه دارم. اما در آن سال‌ها موضوع سالمندی هنوز به عنوان یک بحث عمده در حوزه پژوهش‌های اجتماعی و در میان مسئولان ذیربط مطرح نبود. در عوض در آن هنگام نرخ بالای رشد و افزایش شدید جمعیت موضوعی بود که خانواده‌ها و دستگاه‌های مسئول را در کشور درگیر خود کرده بود. مسائلی از قبیل کمبود شیر خشک تا کمبود فضای آموزشی و سه شیفته شدن مدارس از جمله چالش‌های آن روزها بود. اکنون با تحولات در جامعه، موضوعات نیز جای خود را عوض کرده‌اند. موضوع سالمندی و ضرورت‌ها و الزامات آن بیشتر از گذشته خود را نشان می‌دهد که ایجاب می‌کند سازو کار مناسب و کار آمدی برای پاسخگویی به این الزامات فراهم شود.   فرایند جهانی سالخورده شدن جمعیت   سالخورده شدن جمعیت یک فرایند جهانی است. جمعیت جهان با سرعتی زیاد در حال پیرشدن است. بر اساس پیش‌بینی‌های جمعیتی سازمان ملل متحد سهم جمعیت 60 ساله و بیشتر از آن از حدود 840 میلیون نفر کنونی یا حدود 12 درصد، تا نیمه قرن بیست و یکم به حدود 2 میلیارد نفر و یا 21 درصد خواهد رسید. این پدیده، فراگیر و جهانی است و همه کشورها را در بر می‌گیرد و کشورهای در حال توسعه سهم مهمی در این افزایش جمعیت سالمند دارند در حالیکه در حال حاضر به نظر می‌رسد موضوع سالمندی جمعیت بیشتر متعلق به کشورهای توسعه‌یافته است. با این حال کشورهای در حال توسعه نیز به سرعت به این سمت حرکت می‌کنند. برآوردهای جمعیتی واقعیت‌های متفاوتی را پیش روی ما قرار می‌دهد. بر این اساس انتظار می‌رود که تا اواسط قرن حاضر از هر 10 نفر سالمند روی کره زمین حدود 8 نفر در کشورهای در حال توسعه زندگی خواهند کرد. این به معنی تغییر وضعیت جغرافیایی جمعیت سالمند در آینده است. اینکه آیا کشورهای در حال توسعه پابه‌پای این تحولات اجتناب‌ناپذیر، تغییرات لازم را انجام می‌دهند و آمادگی‌های مرتبط را کسب می‌کنند یا نه، بحث دیگری است که از اهمیت زیادی برخوردار است.  علاوه بر تحولات کمی در مورد جمعیت سالمند، این جمعیت از لحاظ کیفی نیز تحولات زیادی را خواهد پذیرفت. عمده‌ترین بعد تحول کیفی این است که جمعیت سالمند، سالخورده‌تر خواهد شد. بر اساس مطالعات موجود و پیش‌بینی تحولات سالمندی، در آینده جمعیت سالخورده‌تر سهم بیشتری از هرم سنی را تشکیل خواهد داد. اگر آغاز سالمندی را آن‌گونه که در مطالعات جمعیتی مرسوم است از 60 سالگی محسوب کنیم در حال حاضر و بر اساس آمارهای موجود جمعیتی در حدود 14 درصد سالمندان، سالمند پیر هستند؛ یعنی سنی بالاتر از 80 سالگی دارند. فرایندهای تحول جمعیتی نشان می‌دهد که این رقم تا اواسط قرن حاضر یعنی سال 2050 میلادی به 19 درصد خواهد رسید. معنی این تحول این است که به همین میزان جوامع نیازمند امکانات بیشتر، نیروی بیشتر و راهکارهای موثرتر برای ارائه خدمات مناسب به سالمندان پیر خواهند بود تا بتوانند شرایط زیستی مساعدی برای آنان فراهم کنند؛ زیرا بسیاری از این سالمندان نیازمند مراقبت‌ها و خدمات ویژه‌ای هستند.  گزارش سازمان ملل در مورد سالخوردگی جمعیت جهان ابعاد مختلف موضوع را مورد مطالعه قرار داده است. این گزارش چند نکته مهم را در این زمینه به ما یادآوری می‌کند:  اولین نکته بی‌سابقه‌بودن موضوع سالمندی جمعیت است. در طول تاریخ وضعیت مشابهی برای آنچه امروز در موضوع سالخوردگی جمعیت در دنیا دیده می شود، وجود نداشته است.  نکته دوم جهان‌شمولی این موضوع است. امروز موضوع سالخوردگی مربوط به یک یا چند منطقه جغرافیایی خاص نیست. همه کشورها و مناطق جغرافیایی دنیا البته با تفاوت‌هایی با این موضوع روبرو هستند. این موضوع زندگی همه افراد صرف نظر از جنسیت و سن و سال را تحت تاثیر قرار می‌دهد. زمان برای برنامه ریزی کشورها برای مدیریت صحیح این موضوع اهمیت اساسی دارد. هر مقدار که کشورها دیرتر به این موضوع بپردازند، زمان بیشتری را از دست می‌دهند.  نکته دیگری که گزارش سازمان ملل یادآور می‌شود بازگشت‌ناپذیری و پایداری وضعیت سالمندی در جهان است. جهان با جمعیت سالخورده به جهان با جمعیت جوان باز نخواهد گشت؛ بنابراین تدبیر برای ایجاد سازوکارهای مناسب و کارآمد به منظور انطباق با شرایط و پاسخگویی به نیازهای ایجادشده ضرورت بیشتری پیدا می‌کند.  نکته دیگر گستردگی تغییر است. تغییرات جمعیتی ناشی از سالمندی از گستردگی زیادی برخوردار است و همه ابعاد اجتماعی را تحت تاثیر قرار می‌دهد.  همه مسائلی که در مورد جمعیت و سالخوردگی در جهان مطرح است و گزارش سازمان ملل متحد به آنها پرداخته ، در مورد سالمندی در ایران نیز صدق می کند. هر چند که تفاوت‌های فرهنگی و اقتصادی و اجتماعی در این زمینه را نمی‌توان نادیده گرفت، اما واقعیت‌های عینی خود را بر جامعه تحمیل می‌کنند. سالخوردگی در ایران با سرعت قابل توجهی در حال گسترش است. سرشماری سال 1390 نشان‌دهنده آهنگ سریع رشد سالمندی در ایران است. آنچه حائز اهمیت است این که سالخوردگی جمعیت در ایران به یک موضوع گفتگوی سیاسی تبدیل شده است و در ساده‌ترین وجه، آن را به کاهش زاد و ولد و پیامدهای منفی باروری نسبت می‌دهند. این موضوع تنها مربوط به تغییرات نرخ زاد و ولد در برخی از مقاطع تاریخی کشور نیست. افزایش زاد و ولد بویژه در دهه شصت و نیز کاهش باروری در دهه‌های 70 به بعد، تغییرات معنی‌داری را در این زمینه ایجاد کرده است که در سال‌های آینده خود را در پدیده سالمندی نشان خواهد داد. آنچه امروز در مورد سالمندی قابل توجه است، موضوعی است که در اصطلاح جمعیت‌شناسان، سالخوردگی فردی نامیده می‌شود که حاصل افزایش امید به زندگی است. تغییر در شاخص‌های زندگی، کنترل بیماری‌ها، مهاجرت، تغییرات گسترده اقتصادی و اجتماعی در این زمینه تاثیر دارند. سالخوردگی جمعیت از نظر تعداد سالمندان با تعریف جمعیت‌شناسی، ناشی از نرخ بالای زاد و ولد در گذشته و نه کاهش باروری است.   نیازهای سالمندی   سالمندی نیازهای فراوانی به همراه دارد. برخی از این نیازها ممکن است برای جوانان اساسا قابل درک نباشند. بی‌سبب نیست که شاعر سخن‌پرداز معاصر پروین اعتصامی در گفتگوی شعری زیبایی که در این زمینه بین یک جوان و یک پیر پدید می‌آورد، از زبان پیر در پاسخ به پرسش جوان می‌گوید که در این نامه حرفی است مبهم، که معنیش تا روز پیری ندانی. سالخوردگی نیازهای خاص خود را دارد. شیوع بیماری‌های مزمن در میان سالمندان بیش از هر گروه سنی دیگری است و مراقبت‌های دوران سالمندی مستلزم ایجاد و توجه به طب سالمندی است. سلامت و درمان برای سالمندان بسیار پراهمیت است. اما نباید نیازهای سالمندی را فقط به نیازهای درمانی تقلیل دهیم. نیازهای درمانی مهم هستند اما نیازهای منحصر بفرد افراد سالخورده نیستند. نیازهای عاطفی، اقتصادی، اجتماعی، اوقات فراغت، احساس موثر بودن و داشتن کرامت و حرمت از دیگر عواملی هستند که برای داشتن یک سالمندی شایسته ضرورت دارند.  در ایران عمده‌ترین حمایت‌ها از سالمندان از طرف خانواده انجام می‌شود. با توجه به فرهنگ غنی اسلامی و ایرانی نقش نهاد خانواده و فرزندان همچنان نقش بی‌رقیبی است و بایستی آن را تقویت کرد. اما به این نکته نیز باید توجه کرد که خانواده‌های جدید نیز هم پای تغییرات اجتماعی دچار تحولات زیادی شده‌اند. در بسیاری از موارد خانواده و فرزندان امکان مراقبت لازم از سالمندان را ندارند. بسیاری از دلخوری‌ها و نارضایتی‌ها بین والدین و فرزندان ناشی از همین شرایط اجتماعی تغییریافته است. والدین انتظاراتی دارند و فرزندان محدودیت‌هایی و این دو واقعیت در مواردی یکدیگر را تحت تاثیر منفی قرار می‌دهند. نتیجه آن والدینی ناراضی و فرزندانی ناتوان، سرخورده و چه بسا عاصی از خود و زندگی ایجاد می‌کند. برای این موضوع باید واقع‌بینانه عمل کرد؛ بنابراین برای برآوردن این نیازهای سالمندان ساختارهای توانمند و کارآمد بایستی فراهم شوند. برای ایجاد چنین ساختاری چندین موضوع مهم را بایستی در نظر گرفت.  یکی از بزرگترین آسیب‌های پیش روی سالمندان و شاید بزرگترین آسیب‌ها، فقر است. آمار دقیقی در این زمینه نمی‌توان ارائه داد، اما بر اساس مطالعات میدانی با افزایش جمعیت سالمند بار هزینه خانوار نیز افزایش می‌یابد. اگر تمهیدات لازم و حمایتی مانند برخورداری از حقوق بازنشستگی و یا ایجاد درآمدی ثابت و مستمر و بیمه درمانی پایه پیش‌بینی نشده باشد، سالخورده شدن سرپرست خانوار آن را در معرض فقر قرار می‌دهد. موضوع فقر سالمندی علاوه بر عواملی همچون کاهش قوای جسمانی به مسائل دیگری همچون داشتن سواد یا بیسوادی نیز ارتباط پیدا می‌کند.  بر اساس آمارهای فعلی دو سوم سالمندان کشور بیسواد هستند. علیرغم تلاش‌های زیادی که برای گسترش حمایت‌های اجتماعی صورت گرفته است هنوز جمعیت بسیاری از آنها از نظام تامین اجتماعی برخوردار نیستند. این موضوع زنگ خطری است که باید به آن توجه کرد. بویژه در حاشیه شهرها چهره توامان فقر و سالمندی نمایش تلخی را پیش روی هر ناظری قرار می‌دهد. این یک واقعیت است که فقر ناشی از تحولات اجتماعی در حاشیه شهرها در حال انباشته شدن است. کم نیستند روستاییانی که به امید برخورداری از موهبت‌های بیشتر شهری تن به مهاجرت داده‌اند و اکنون به فقیرانی در حاشیه شهرها تبدیل شده‌اند. اما موضوع فقر سالمندی تنها مربوط به مهاجرت و حاشیه‌نشینی نیست. تحولات نامطلوب اقتصادی و آثار زیان‌بار ناشی از تحریم یا اعمال سیاست‌های اقتصادی نامتوازن‌کننده بسیاری از کارگران فصلی و دهک‌های پایین درآمدی را نیز به شکل منفی متاثر کرده است. این موضوع استراتژی‌های کاهش فقر را با چالش بزرگی روبرو می‌کند.  سالمندان فقیر از گروههای آسیب‌پذیری هستند که نیازمند توجه بیشتر هستند. فقر و سالمندی پدیده نامطلوب مضاعفی است. ترکیب این پدیده می‌تواند قوی ترین انسان‌ها را نیز به ستوه آورد. شاید یکی از بهترین توضیحات در این زمینه مربوط به سخن‌سرای بزرگ و حماسه‌پرداز نامی ایران‌زمین حکیم ابوالقاسم فردوسی است. هم او که یک‌تنه بار عظیمی از مسئولیت فرهنگی و تمدنی ایران‌زمین را بر دوش توانای خویش حمل کرده است، در مقابل پدیده توامان فقر و سالمندی چنان به ستوه می‌آید که یک‌جا به خداوند شکوه می‌کند که چرا پیرانه سر او را نادار و نیازمند می‌خواهد و در جای دیگر به بشر توصیه می‌کند که مراقب باشد که با مصیبت پیری و نیستی روبرو نشود. او در شکوه به خداوند چنین می‌سراید که :  الا ای برآورده چرخ بلند  چه داری به پیری مرا مستمند؟  چو بودم جوان برترم داشتی  به پیری درم خوار بگذاشتی  نماندم نمک‌سود و گندم، نه جو  نه چیزی پدید است تا جو درو  اما توصیه او به انسان نیز در خور توجه است تا آنجا که در طول روزگاران به ضرب‌المثلی تبدیل شده که افراد به مناسبت‌های خاص از آن استفاده کرده‌اند:  مبادا که در دهر دیر ایستی  مصیبت بود پیری و نیستی  دوران کهن‌سالی نیازهای مادی را نیز شدیدتر می‌کند. یک سالمند به طور طبیعی با هزینه‌هایی روبروست که احتمالا یک جوان با آن‌ها روبرو نیست.  در این رابطه نیز جنسیت یک موضوع قابل توجه است. به عنوان مثال زنان سالخورده سرپرست خانوار بیشتر در معرض فقیر شدن قرار می‌گیرند. هر چند که صبوری، بردباری و سازگاری زنان به آنها امکان بیشتری برای انطباق با شرایط می‌دهد، اما آسیب‌پذیری آنان نیز زیادتر است. یکی از عمده‌ترین آسیب‌های زنان سالمند تنها ماندن آن‌هاست. اجتماع موانع زیادی را در مقابل زنانی که به هر دلیل بدون همسر مانده و یا همسر خود را از دست می‌دهند، برای ازدواج مجدد یا ازدواج در سنین بالا بوجود می‌آورد. این موانع عمدتا فرهنگی و ناشی از تفکراتی هستند که در مقابل تغییر مقاومت می‌کنند. برآوردها نشان می‌دهد که زنان بیشتر از مردان بدون همسر باقی می‌مانند و بیشتر از مردان به فرزندان خود وابسته هستند. در سنین سالخوردگی این تنهایی فشار مضاعفی را متوجه فرد می‌کند.  موضوع قابل توجه دیگر مربوط به سالمندان معلول است. اساسا باید به یک مشکل آزاردهنده اذعان کرد که جامعه ما در مورد معلولان کم‌التفات است. این را از مسیرهایی که برای عبور و مرور معلولان در گذرگاهها تهیه شده است، یا از کیفیت نامطلوب خدمات آموزشی که برای کودکان کم‌توان و نیازمند خاص ارائه می شود و یا حتی از نگاههای نامناسب و درک نادرستی که افراد در جامعه نسبت به معلولیت دارند، می‌توان فهمید. نیاز سالمندان معلول به مراتب شدیدتر است. جامعه سالم در این زمینه مقررات و امکانات مناسبی را فراهم می‌کند. در مناسب‌سازی مسیرها، در طراحی وسایل حمل و نقل عمومی، در ایمن‌سازی مجامع و مکان‌های عمومی، در برداشت‌ها و دیدگاههای عمومی مردم و... توجه به سلامت روان سالمندان معلول و تلاش برای بهبود شرایط آنان نیز امری ضروری است.   پاسخ به برخی نیازها   برای رفع نیازهای سالمندان به ساختار، قوانین و اطلاعات و آمار مناسب‌تر نیازمندیم. از میان اقدامات فراوانی که در این رابطه لازم است، بیشتر از همه چیز به فرهنگ‌سازی محتاج هستیم. فرهنگ‌سازی در این زمینه همانند سایر موضوعات اجتماعی می‌تواند آثار دیرپایی به همراه داشته باشد. فرهنگ‌سازی در همه عرصه‌های اجتماعی اعم از مدارس، دانشگاهها، رسانه‌ها، تبلیغات شهری و غیره می‌بایست دنبال شود. هرچند که فرهنگ اسلامی ما و میراث فرهنگی کهنی که از آن برخورداریم وظایف و مسئولیت‌هایی را تبیین کرده است، اما واقعا این موضوع به یک موضوع فراگیر تبدیل نشده است.  آگاهی‌بخشی هم برای سالمندان و هم به جامعه می‌تواند در ایجاد شرایط مناسب برای سالمندان موثر واقع شود. نقش آگاه‌سازی را بایستی جدی‌تر گرفت و آن را به صورت حرفه‌ای و تخصصی اجرا کرد. تغییر در نگرش‌ها و دیدگاهها و کنار زدن تفکرات قالبی و بعضا منفی در پرتو آگاهی‌بخشی درست و موثر پدید می آید.  برای پرداختن به پدیده سالمندی به اطلاعات دقیق و جامع در این زمینه نیاز است. اطلاعات دقیق و کافی پایه هر گونه برنامه‌ریزی موثر است. برای این منظور افزایش تحقیقات کاربردی ضرورت دارد. حمایت از این تحقیقات می‌تواند نتایج مفیدی را به همراه داشته باشد و برنامه‌ریزان را در تدوین برنامه‌های مناسب و پرهیز از آزمون و خطاهای هزینه‌بر و وقت‌گیر برحذر دارد.  استفاده از تجارب دیگر کشورها برای اجتناب از اشتباهاتی که دیگران در این زمینه داشته‌اند نیز بایستی مورد توجه قرار گیرد. اگر چه توجه به مسائل فرهنگی بومی در این زمینه اهمیت خاصی دارد.  در برنامه‌ریزی برای سالمندان بایستی موضوعاتی مانند سلامت جسمی و روانی، پیامدهای تغییرات اقتصادی، بهبود کیفیت و استانداردهای زندگی سالمندان و ارتقای شرایط اجتماعی را در نظر گرفت. همچنین حمایت‌های هدفمند از مطالعات سالمندی یک امر ضروریست. دانشگاهها و مراکز پژوهشی تخصصی در این زمینه می‌توانند کمک‌های زیادی کنند.  تقویت نظام بیمه اجتماعی کارآمد و پاسخگو هم می‌تواند بار بزرگی را از روی دوش سالمندان بردارد. بدون داشتن نظام بیمه‌ای اجتماعی کارآمد مشکلات سالمندان پیچیده‌تر و سخت‌تر خواهد بود. گسترش و تجهیز خانه‌های سالمندان و تدابیری برای پوشش هزینه‌های مرتبط با آن و نیز تربیت کادر مناسب و مسئول که شرایط زیست مناسبی را برای سالمندان فراهم کنند و در کنار آن کار فرهنگی برای پذیرش این موضوع لازم به نظر می‌رسد.  مناسب‌سازی اجتماع برای دوستدار سالمندشدن از دیگر مواردی است که بایستی مورد توجه قرار گیرد. شهرها و معابر عمومی در این زمینه دارای ضعف‌های بسیاری هستند. در این زمینه یکی از الزامات داشتن مبلمان مناسب شهری است؛ به گونه‌ای که سالمندان به راحتی بتوانند از فضای اجتماعی استفاده کنند. تفکر کسب سود حداکثری در ساخت و سازهای شهری در موارد زیادی موجب قربانی شدن رفاه شهروندان شده است. معابر نامناسب، فضاهای ناهمگون و تراکم بیش از حد بناها که عرصه‌ای برای نفس کشیدن باقی نمی‌گذارد، نه تنها مناسب زندگی سالمندی نیست، بلکه برای جوانان و کودکان نیز دشوار است.   نتیجه گیری   این موضوعات و انبوه دیگری از مسائل مرتبط با سالمندی ایجاب می‌کند تا ساز و کاری مناسب و کارآمد و مسئولیت‌پذیر در این زمینه ایجاد شود. بدون داشتن یک برنامه مطالعه شده و با استفاده نظرات کارشناسان و متخصصان خوزه‌های مختلف و بهره‌گیری از تجارب جهانی نمی‌توان سامان مناسبی برای این موضوع که هر روز فراگیرتر می‌شود پدید آورد. نهادسازی و تدوین مقررات مناسب در این زمینه یک امر لازم است. اگرچه ایجاد شورای عالی سالمندی اقدام ارزشمندی است که می‌تواند در این زمینه کمک فراوانی را ارائه کند و بسترسازی‌های لازم را فراهم آورد، اما ابعاد موضوع به سازوکاری فراگیر نیازمند است. همه مسائل مربوط به سالمندی را نمی‌توان از یک ستاد یا یک شورا یا هر تشکیلات دیگری انتظار داشت. انسجام، همگرایی و هماهنگی همه دستگاههای مسئول می تواند این موضوع را سامانی مناسب بخشد. پرداختن به این موضوع مانند هر پدیده اجتماعی دیگر زمانی موفق خواهد شد که به یک برنامه اجتماعی تبدیل شود که همه دستگاهها را در یک نظم تعریف شده و مشخص به کار وادارد. بیش از هرچیز در این زمینه بر نقش فرهنگ و آگاهی رسانی باید تاکید شود. اگر آگاهی رسانی و فرهنگ سازی به درستی صورت گیرد بسیاری از اتفاقات خوب دیگر آسان‌تر رخ خواهند داد.   ,يادداشت - يادداشت,سالمندی و ضرورت‌های اجتماعی آن,شنبه ۲۵ اردیبهشت ۱۳۹۵ - ۱۵:۴۶,
معصومه محمدپور - خبرنگار ایسنا  کشیده‌شدن ماجرای فیش‌های حقوقی برخی مدیران بیمه مرکزی به فضای رسانه‌های رسمی و مجازی، یکی از بحث‌های داغ یکی دو هفته اخیر در افکار عمومی بود که نهایتا با بیان برخی توضیحات از جمله اینکه  مبلغ یادشده، مطالبات معوقه مدیران مربوطه بوده و البته  با دخالت شخص وزیر اقتصاد ضمن بازگرداندن مبالغ مورد بحث تا تعیین تکلیف و بررسی پرونده، تا حدی از سطح به حاشیه رفت؛ اما در میان تاب و تب رسانه‌ای ماجرا ، چند نکته مغفول مانده است که در زیر به آن‌ها اشاره می‌شود:  1-نکته نخستی که در گرد و غبار برخاسته از ماجرای اخیر توجهی به آن نشد این بود که در اولین فرصت پس از طرح مساله در رسانه‌ها، مسئولان ذیربط حتی با وجود این توضیح که هنوز تخلفی در این پرداخت‌ها محرز نشده، اقدام کرده و با بازگرداندن مبالغ مذکور به خزانه تا تعیین تکلیف پرونده، نشان دادند که عزم لازم برای برخورد با تخلفات احتمالی وجود دارد و این دستاورد کمی به ویژه اگر نگاهی به روند چنین مسائلی در گذشته بیندازیم نیست؛ دستاوردی که در واقع باید به چشم یک نکته مثبت در زیرمجموعه دولت فعلی به آن نگریسته شود. واقعیت این است که در نظام‌هایی که به آرامی مسیر حرکت به سوی دموکراسی و شفافیت در نظام اداری را طی می‌کنند، بروز تخلفات شاید به شکل کامل قابل پیشگیری نباشد، اما نکته مهم برخورد با تخلف است که در مورد اخیر، این اقدام به درستی انجام شده و با توجه به سوابق موجود، در همین حد، شایسته تقدیر است . در همین راستا حتی استعفای رییس کل بیمه مرکزی را می‌توان به فال نیک گرفت و به دید مثبت به آن نگاه کرد؛ اقدامی که در بسیاری از نقاط جهان باب است، اما متاسفانه در کشور ما به دلایلی که چندان مسموع نیست، معمولا از این واکنش کمتردیده شده در مسئولان به نیکی یاد نمی‌شود.  2-نکته بعدی نوع طرح این مساله و پرداختن به آن توسط برخی رسانه‌هاست که البته نفس کار آن‌ها در نورافکن‌انداختن بر زوایای یک اقدام شبهه‌ناک - بدون بررسی در یک متن معنادار- در راستای رسالت حرفه‌ای‌شان معنا می‌یابد؛ اما این سکه، روی دیگری نیز دارد که باید به افکار عمومی نمایانده شود و آن هم خوانش بین خطوط یا بررسی متنی است که چنین واکنشی در آن بروز می‌یابد. در واقع بیشترین اهتمام را در پرداختن به این ماجرا رسانه‌هایی داشتند که عمدتا در تخلفات محرزشده‌ی بسیار بزرگ‌تر، نه تنها تلاشی برای برملاکردن متخلفان به دلیل تعلق آن‌ها به اردوگاه فکری و سیاسی خود نکرده‌اند، بلکه به دفعات به دنبال لاپوشانی ماجراها و اتها‌م‌زنی به طرف مقابل خود بوده‌اند که نمونه بارز آن را می‌توان در بخشی از پرونده مشابه در سازمان تامین اجتماعی در دوره دولت قبل جست‌وجو کرد. همین جریان اما امروز در مقابل یک اقدام در ابعاد کوچک‌تر، مساله را حتی در بخش‌های خبری صدا وسیما مطرح کرده و آن را در صفحات مجازی به خون شهدای مدافع حرم ربط می‌دهد. جریانی که البته امید است ازین پس نیز در قبال همه تخلفات به درستی به وظیفه خود عمل کند، مرگ را فقط برای همسایه نخواهد و دوباره دچار فراموشی تاریخی نشود و حتی در پرداختن به تخلفات متعدد اردوگاه فکری خود، برخورد سیاسی را کنار بگذارد. البته ناگفته پیداست که مساله اصلی در برخوردهای این‌چنینی رسانه‌ها با این مسائل در مستقل‌نبودن آنها ریشه دارد و تا زمانی که رسانه‌های واقعا مستقل نتوانند از زیر بار مشکلات متعدد کمر راست کنند و حرفی برای گفتن در فضای رسانه‌ای کشور داشته باشند، شاهد یکه‌تازی رسانه‌های جناحی و ادامه چنین روایت‌هایی خواهیم بود که بزرگترین قربانی اقداماتشان، حقیقت است.  3-و اما نکته نهایی نیز به مدیران و مسئولانی مربوط است که امروز بیش از گذشته زیر ذره‌بین رسانه‌های گوناگون به ویژه از نوع مجازی و شبکه‌ای هستند. در چنین فضایی هیچ حرکت خلاف قانونی از چشم‌ها پنهان نمی‌ماند و دیر یا زود بالاخره در گوشه‌ای برملا می‌شود؛ حتی اگر برملاکننده واجد ویژگی خیرخواهی برای مردم در انتشار یک ماجرا نباشد و صرفا از موضع رقیب دست به این کار بزند. به هر حال نورافکن‌ها در همه جا هستند و دیگر سیستم‌های دولتی و شبه‌دولتی نمی‌توانند حیاط خلوت مناسبی به ویژه برای برخی مراودات مالی باشند. پس اگر کسی با انگیزه کسب سود مادی فراتر از مهارت و توانایی خود، نیم‌نگاهی به مناصب این سیستم‌ها دارد باید بداند که بهتر است در جای دیگری دست به سرمایه‌گذاری بزند.  البته تحقق بند سوم آرزوی قلبی نگارنده و بسیاری دیگر است و مطمئنا هنوز در سطح واقعیت آن‌قدرها هم اوضاع آن‌گونه که توصیف شد نیست، اما امید است که به ویژه با اعمال درست قانون دسترسی آزاد به اطلاعات و تدوین قوانین پیشگیرانه به سمت چنین فضایی حرکت کنیم تا همه جا و هر مسئولی در مرئا و زیر نظر افکار عمومی باشد.   ,يادداشت - يادداشت,ماجرای بیمه مرکزی و چند نکته مغفول,شنبه ۲۵ اردیبهشت ۱۳۹۵ - ۱۳:۵۶,
در جلسه‌ای بودیم و هرکس داشت خودش را معرفی می‌کرد، همه یا فوق ‌لیسانس داشتند، یا دکترا و تخصص‌های بالا، نوبت که به من رسید گفتم من زینت دریایی هستم، فوق پنجم دارم. همه زدند زیر خنده، گفتم خب چه‌کار کنم، تا کلاس پنجم بیشتر درس نخوانده‌ام و فکر کردم اگر بگویم تا پنجم بیشتر نخوانده‌ام خیلی کم است، گفتم فوق پنجم. این را می‌گوید و خودش هم می‌خندد.    به گزارش ایسنا، روزنامه شرق در ادامه می‌نویسد: زینت دریایی کسی که سال‌هاست در روستای سلخ در جزیره قشم به کارهای عام‌المنفعه مشغول است، در ١٦ سالگی در حرکتی ساختارشکنانه، برقع سنتی را که همه زنان جزیره باید می‌پوشیدند از چهره برداشت و به‌دنبال آن به گفته خودش کلی حرف‌ها و مشقت‌ها را هم تحمل کرد.    داستان زندگی زینت دریایی پیش از این در کتابی به نام در گرگ و میشِ راه به قلم ابراهیم مختاری، سینماگر و مستندساز، نوشته و منتشر شده است، این کتاب را نشر چشمه با عنوان فرعی تلاش مداوم زنی در جامعه بسته و مردسالار چاپ کرده است. علاوه بر این یک فیلم و چند مستند هم درباره او ساخته شده.    زینت، حالا حدود یک سال است خانه خودشان در روستای سلخ را به اقامتگاه بوم‌گردی تبدیل کرده تا پذیرای میهمانان و گردشگرانی باشد که برای دیدن جذابیت‌های قشم راهی این جزیره می‌شوند. این اقدام او برای حدود ٢٠٠ نفر به‌صورت مستقیم و غیرمستقیم شغل و محل کسب درآمد شده است، ٩٦ زن اهل سلخ در کار تولید صنایع دستی و فروش آن به گردشگران هستند و بقیه هم یا در آشپزخانه و دیگر قسمت‌های خانه مشغولند، یا راهنمای گردشگران برای دیدن جزیره هستند، اعضای گروه موسیقی سنتی‌ زار، صیادان سنتی، راننده‌هایی که گردشگران را جابه‌جا می‌کنند و... را هم باید به اینها اضافه کرد.    زینت دریایی در گفت‌وگویی با شرق درباره تجربه کاری‌اش و اینکه چطور شد خانه محل زندگی خود و اعضای خانواده‌اش را به اقامتگاهی برای اسکان گردشگران تبدیل کرد، این‌گونه توضیح داد: من از ١١ سالگی‌ام در روستای سلخ فعالیت اجتماعی داشتم، آن موقع کار تزریقات و پانسمان را یاد گرفتم و در روستا انجام می‌دادم، از ١٦ سالگی ماما بودم، بعدها برای مبارزه با اعتیاد تلاش کردیم و توانستیم حدود ٧٠ نفر از اهالی را ترک بدهیم، در زمینه بهداشت محیط و بهداشت محل کار، کلرزنی آب آشامیدنی و... هم تلاش‌ها و فعالیت‌هایی کردم. علاوه بر این از حدود ٢٠ سال پیش با همراهی تعداد زیادی از خانم‌های روستا، تعاونی تولید و فروش صنایع دستی را در سلخ راه‌اندازی کردیم که گاهی آثار آنها را در نمایشگاه می‌فرختیم و بعضی وقت‌ها هم زن‌ها خودشان کالا‌به‌کالا محصولات را بین هم عوض می‌کردند و...؛ بعدها به‌دلیل اینکه من از روستا رفتم، آن تعاونی تعطیل شد و وقتی برگشتم تلاش کردم دوباره آن را احیا کنم، با این کار دختران و زنان جوان روستا مشغول به کار شدند و برای خودشان راه درآمدی پیدا کردند.    او می‌افزاید: اما در ادامه دیدم با این کار همه اهالی نمی‌توانند مشغول شوند و درآمد داشته باشند، به همین دلیل کار گردشگری را شروع کردیم که هرکسی که توانست و مایل بود بیاید وسط و بخشی از کار را بگیرد، برای مثال برخی از زنان روستا که خودشان هم سرپرست خانوار بودند؛ اما سنشان بالاست و چشم‌هاشان نمی‌بیند که صنایع دستی درست کنند، به این فکر می‌کردیم که برای اینها چه کاری انجام دهیم، به همین دلیل به غیر از اتاق‌های خانه خودمان، در ٢٦ خانه روستا یک اتاق را برای اسکان گردشگران تجهیز کردیم، سرویس بهداشتی را استانداردسازی کردیم که این خانواده‌ها هم از این طریق مقداری درآمد داشته باشند. الان با همین امکانات می‌توانیم در یک شبانه‌روز از ١٥٠ نفر با اقامت، صبحانه، ناهار و شام پذیرایی کنیم.    آن‌گونه که زینت به شرق می‌گوید، ایده این کار از مراسم عروسی پسرش به ذهنش خطور کرد، او و خانواده‌اش بعد از بازگشت دوباره به روستای سلخ یک مراسم عروسی سنتی با حضور حدود ٢٠٠ میهمان از شهرهای مختلف ایران در روستا برگزار کردند، هنگام برگزاری مراسم، هرکدام از اهالی روستا تعدادی از میهمانان را اسکان دادند و همین نقطه شروعی شد برای ایده راه‌اندازی اقامتگاه روستایی گردشگری در سلخ.    حالا هرکدام از اهالی روستا به‌نوعی در این پروژه گردشگری روستایی مشغول به کار هستند، گروهی از اهالی که پیش از این در کار نواختن موسیقی سنتی ‌زار بودند، حالا بخش تقریبا ثابتی از کار این خانه شده‌اند، اگر میهمانان خانه زینت دریایی زیاد باشند و تقاضای اجرای موسیقی کنند، این گروه برای آنها خواهند نواخت. اعضای گروه اغلبشان سن بالایی دارند و برخی از آنها بیشتر از ٥٠ سال است که سازهای این موسیقی را می‌نوازند؛ اما پیش‌ از‌ این هیچ منبع درآمدی دست‌کم از راه نواختن موسیقی نداشتند.    ٢٧ نفر از اهالی روستا، شامل ٢١ زن و شش مرد هم به‌صورت مستقیم و ثابت در این خانه کار می‌کنند، کارهایی مانند تهیه نان و غذا و مرتب‌کردن محل اقامت و خواب گردشگران و... .    از زینت دریایی پرسیدم، واکنش اولیه اهالی به این کار چه بوده است و پیش‌بینی خودت از آینده و وضعیت روستای سلخ و اهالی‌اش چیست، او در پاسخ این‌گونه توضیح داد: اهالی روستا در مجموع راضی هستند، چون در چند سال گذشته در منطقه ما شغل کاذب و مخرب قاچاق سوخت به یکی از اصلی‌ترین محل‌های درآمد برای برخی تبدیل شده بود که واقعا آثار مخرب و خطرناکی داشت، هم به‌لحاظ فرهنگی و هم به‌لحاظ زیست‌محیطی به منطقه آسیب‌های وحشتناکی وارد کرد، ریختن و نشت گازوییل در آب دریا، زیستگاه‌های سنتی و صیدگاه‌های قدیمی اطراف روستا را از بین برد، در این محل‌ها در گذشته یک بچه پنج، شش ساله می‌رفت و با یک ابزار ساده به‌راحتی ماهی می‌گرفت برای ناهار یک خانواده پنج نفره؛ اما حالا وضعیت آن‌قدر خراب شده که یک لنج بزرگ می‌رود وسط دریا بعد از کلی مشقت چهار کیلو ماهی می‌آورد. مردم اینها را دیده‌اند و خواستار تغییر وضعیت هستند.    او در ادامه می‌گوید: اما به نظر خودم چیزی که خیلی وحشتناک‌تر است، اثرات مخرب فرهنگی این شغل کاذب روی ذهن جوانان روستاست، این‌قدر که همه توی کار قاچاق بودند و افرادی یک‌شبه‌ میلیونر شدند، مغز جوان‌های سالم و آماده کار، آسیب‌ دیده و حاضر نیستند سراغ شغل‌های آهسته و پیوسته بروند، نمی‌خواهند با گذاشتن سنگ روی سنگ موفق شوند، من می‌خواستم این را شروع کنم که به آنها نشان دهم می‌شود این‌طوری هم موفق شد، شغل سازنده و مفیدی نیز وجود دارد، هم برای فرهنگ روستا خوب است هم به کمک محیط ‌زیست می‌آید.    زینت دریایی سه فرزند دارد؛ یک دختر و دو پسر که دو نفر از آنها خارج از کشور مشغول تحصیل هستند و یکی از آنها در روستای سلخ به مادر کمک می‌کند، شوهرش نیز صیاد است و در تعاونی صیادان روستا کار می‌کند. آنها زمانی که زینت فقط ١٢ سال و‌ پنج ماه داشت با هم ازدواج کردند و ١٤ سال و هفت ماهه بود که اولین بچه‌اش را به دنیا آورد، شوهری که به گفته زینت، عاشق هم هستند و از همان زمان که او به‌عنوان یک بهورز و ماما برقع را برداشت با وجود سختی‌ها و ملامت‌های بسیاری که کشید؛ اما همیشه و تا همین امروز حامی همسرش بوده است، هرچند ابتدا مخالف کارهای او بود.     ,رسانه هاي ديگر - رسانه ديگر,گفت‌وگو با زنی که یک روستا را متحول کرد,شنبه ۱ خرداد ۱۳۹۵ - ۱۳:۱۰,
قم، برای روحانی جایگاه ویژه‌ای دارد. شهری که رئیس‌جمهور به خوبی فضا و نهادهای مؤثر آن را می‌شناسد و می‌داند که برای پیشبرد اهداف خود احتیاج به همراهی این شهر با سیاست‌هایش دارد.    به گزارش ایسنا، عصر ایران در ادامه آورده است: روحانی در زمانی که رئیس‌جمهور منتخب بود، در جریان سفر به قم خطاب به مراجع تقلید گفت: امیدوارم دولت یازدهم بتواند با برقراری ارتباط مؤثر با حوزه و مراجع معظم تقلید و علما، مشکلات داخلی و خارجی کشور را کاهش و حل و فصل کند. بر اساس همین معنا بعد از استقرار در نهاد ریاست جمهوری هم خود راهی قم شد و هم وزرا و معاونینش برای گزارش دادن به مراجع راهی مذهبی‌ترین شهر ایران شدند.    دیدار با مراجع تقلید و ارائه اطلاعات جزئی عملکرد دولت به آنها می‌تواند کمک بسیاری به روحانی و کابینه‌اش در ادامه مسیر باقی‌مانده تا پایان دولت یازدهم داشته باشد. روحانی در جریان این جدیدترین سفرش به قم و گزارش به مراجع تقلید، به‌دنبال رسیدن به سه هدف اصلی است.     هدف اول روحانی از این سفر، گرفتن تأیید از مراجع تقلید است. منتقدان رئیس‌جمهور در این سال‌ها سعی کردند به مردم القا کنند که قم مخالف روحانی است و از تصمیمات دولت در زمینه‌های مختلف راضی نیستند. سفر یک‌روزه روحانی به قم، خنثی کردن این استراتژی بود. در تمام دیدارهای روحانی مراجع تقلید عملکرد روحانی را ستایش کردند و حتی آیت‌الله مکارم خطاب به حسن روحانی گفت که رئیس‌جمهور موفقی است. روحانی توانست بعد از انتخابات مجلس دهم، تأیید مراجع تقلید را در مورد عملکردش بگیرد.     هدف دوم اینکه او در یک سال باقی‌مانده تا انتخابات ریاست جمهوری و در دوران پسابرجام، احتیاج به یک وحدت کلمه در کشور دارد. دولت برای رسیدن به موفقیت در دوران پسابرجام باید ابتدا یک وحدت فراگیر را در کشور نهادینه کند تا با خیال راحت دوران پساتحریم را مدیریت کند. اگر روحانی نتواند وحدت کلمه را در کشور فراگیر کند قطعا مشکلات فراوانی در ماه‌های پیش رو خواهد داشت و انرژی‌ دولت صرف پاسخگویی به مخالف‌خوان‌های دلواپس دولت خواهد شد.    به خاطر همین مسأله، مراجع تقلید به عنوان زعمای دینی و سیاسی کشور می‌توانند نقش ریسمان وحدت را بازی کنند. حمایت مراجع تقلید از دولت می‌تواند کمک بزرگی به روحانی و دستگاه دیپلماسی کشور باشد. مراجع تقلید می‌توانند سد محکمی در راه مخالفان دولت باشند و اجازه ندهند آنها با مسموم کردن فضا راه را برای موفقیت دولت در دوران پسابرجام ببندند.     هدف سوم این سفر این است که روحانی می‌خواهد خود مراجع تقلید را در جریان امور کشور قرار دهد و اجازه ندهد دلواپسان و مخالفان دولت، منبع خبری بیوت مراجع شوند. رئیس‌جمهور به خوبی می‌داند که اگر این افراد حامل اخبار کشور به مراجع باشند، همان اتفاقاتی خواهد افتاد که در سال گذشته و در ماجرای نقل خبر تک‌خوانی زنان به وجود آمد؛ ماجرایی که در پی آن، افرادی مانند حدادعادل و مرتضی آقاتهرانی اعتراف کردند که تک‌خوانی صورت نگرفته و وزارت ارشاد تخلفی انجام نداده است.    یک سال پیش رو برای رئیس‌جمهور روزهای مهمی است؛ روزهایی که ثانیه به ثانیۀ آن برای آینده کشور دارای اهمیت است و مردم چشم‌انتظار تحقق وعده‌های روحانی در دوران پسابرجام هستند.     ,رسانه هاي ديگر - رسانه ديگر,سه هدف اصلی روحانی از سفر به قم,شنبه ۱ خرداد ۱۳۹۵ - ۱۴:۳۲,
کوین اسپیسی - بازیگر مشهور هالیوود - در یک مراسم خیریه در کن گفت: در فیلم‌های خارجی دو چیز وجود دارد که ترامپ بیش از همه از آن‌ها متنفر است؛ خارجی‌ها و خواندن.    به گزارش ایسنا، خبرآنلاین آورده است: کوین اسپیسی در جریان استندآپ روتین در جشنواره فیلم کن به دونالد ترامپ حمله کرد و نامزد احتمالی جمهوری‌خواهان در انتخابات ریاست‌جمهوری آمریکا را بیماری نامید.    بازیگر خانه پوشالی که در جریان یک رویداد خیریه برای جمع‌آوری پول برای ایدز شرکت کرده بود، به حاضران در رویداد گفت: شارون استون که معمولا اجرای این برنامه را برعهده دارد درگیر نبرد با یک بیماری است، بنابراین نتوانست که این کار را برعهده بگیرد. او در ادامه افزود: نام این بیماری دونالد ترامپ است.    البته حملات اسپیسی به ترامپ به اینجا هم ختم نشد. او در ادامه گفت: در فیلم‌های خارجی دو چیز وجود دارد که ترامپ بیش از همه از آن‌ها متنفر است؛ خارجی‌ها و خواندن. بازیگر برنده دو جایزه اسکار ادامه داد: دونالد ترامپ احتمالا اینجا را خیلی دوست دارد، چون اینجا پر از کازینوهای ورشکسته است.    بر اساس این گزارشدر این مراسم یک حراجی ویژه هم برگزار شد که آیتم‌های آن یک نقش بدون دیالوگ در سریال خانه پوشالی و اقامت یک هفته‌ای در منزل لئوناردو دی‌کاپریو بود.    اسپیسی نقش کوتاه بدون دیالوگ در سریال خانه پوشالی که خود در آن ایفاگر نقش رئیس‌جمهور فرانک آندروود است را 500 هزار یورو و اقامت یک هفته‌ای برای 12 نفر در خانه دی‌کاپریو واقع در پالم‌اسپرینگز را به قیمت 300 هزار یورو حراج کرد.     ,رسانه هاي ديگر - رسانه ديگر,طعنه‌های بازیگر مشهور هالیوود به ترامپ,شنبه ۱ خرداد ۱۳۹۵ - ۱۵:۲۵,
عکس زیر، شوخی دوستان یک جانباز جنگ‌ سوریه را با او نشان می‌دهد.    به گزارش ایسنا، پارسینه با انتشار این عکس و توضیح آن نوشت: بر روی پلاکاردی که در عکس دیده می‌شود، از توسط ابوبکر بغدادی رهبر داعش نوشته‌ شده است: این دفعه را از کشته شدن دررفتی!            ,رسانه هاي ديگر - رسانه ديگر,عکس / پلاکارد ابوبکر بغدادی در مازندران!,شنبه ۱ خرداد ۱۳۹۵ - ۱۷:۴۹,
موسی یکی از 85 نفری است که از سال 2014 تاکنون به اتهام پیوستن و ارتباط با داعش در آمریکا محاکمه می‌شوند.    به گزارش ایسنا، نامه‌نیوز به نقل از واشنگتن‌تایمز نوشت: یک شهروند اهل نیویورک که به تازگی از داعش جدا شده، خاطراتش از دوران حضور در میان اعضای این گروه تروریستی را در گفت‌وگو با یک رسانه آمریکایی بازگو کرده است.    این شهروند آمریکایی، پیوستنش به گروه تروریستی داعش را بدترین تصمیم در دوران زندگی‌اش خواند.    قرار است مصاحبه کامل این جوان آمریکایی با شبکه خبری ان‌.بی‌.سی نیوز جمعه آینده از این شبکه پخش شود.    موسی، 27 ساله و دانشجوی سابق دانشگاه کلمبیا پنج ماه در میان اعضای گروه تروریستی داعش در سوریه زندگی کرد. به گفته اف.بی.آی، وی اکنون به دو اتهام بازداشت شده است؛ یکی فراهم کردن تجهیزات مورد نیاز برای حمایت از این سازمان تروریستی و دیگری دریافت آموزش‌های نظامی از سازمان‌های تروریستی.    پلیس اف.بی.آی آمریکا در بیانیه‌ای درباره این متهم می‌گوید: این مرد به مجازات 25 سال زندان متهم خواهد شد.    وی همزمان توافقنامه‌ای را امضا کرده است که به متهم اجازه می‌دهد به مقامات پلیس آمریکا درباره جزئیات فعالیت‌های دیگر سازمان‌های تروریستی اطلاعاتی ارائه دهد.    موسی در ژوئن سال 2014 پس از آنکه فریب تبلیغات داعش را خورد، عازم سوریه شد.    وی در این‌باره به ان.بی.سی نیوز می‌گوید: همه‌چیز با جلوتر رفتن زمان جدی‌تر می‌شد و من شاهد بریده شدن سرها بودم. من جنون را در چشم اعضای داعش دیدم.    موسی افزود: روشن است که این بدترین تصمیمی بود که من در کل زندگی‌ام گرفتم.    این شهروند آمریکایی پس از پنج ماه از سوریه فرار کرد و به ترکیه رفت و از کنسولگری آمریکا درخواست کمک کرد.    وی گفت: زمانی که من به کنسولگری رسیدم فقط توانستم به در ضربه بزنم و درخواست کنم که اجازه بدهند داخل شوم.    موسی می‌گوید: داعش اسلام را اجرا نمی‌کند و مردم باید این را بدانند. من تا روزی که زنده هستند این را تکرار خواهم کرد.    موسی یکی از 85 نفری است که از سال 2014 تاکنون به اتهام پیوستن و ارتباط با داعش در آمریکا محاکمه می‌شوند.     ,رسانه هاي ديگر - رسانه ديگر,خاطرات دانشجوی آمریکاییِ فراری از داعش,شنبه ۱ خرداد ۱۳۹۵ - ۱۶:۰۵,
کافی است گشتی در فضای مجازی بزنید و دنبال عکس‌های نارندرا مودی نخست‌وزیر هند بگردید تا متوجه شوید چرا به گفته رسانه‌های آن کشور، او شیفته سلفی گرفتن است.    به گزارش ایسنا به نقل از فرارو، یکی از این سلفی‌ها البته موجب شد برخی او را متهم به نقض قوانین انتخاباتی هند کنند؛ وقتی سال 2014 پس از انداختن رأی خود در صندوق، یک سلفی از خودش با نشان حزبش، که یک گل نیلوفر است، گرفت.           با این حال نخست‌وزیر هند در برنامه‌های داخلی و خارجی خود از گرفتن این عکس‌ها با تلفن‌های هوشمند دست برنداشته و یکی از آنها که سال گذشته با یک آیفون طلایی در چین گرفته، توجه رئیس شرکت آمریکایی اپل را جلب کرده است.    به گزارش رویترز، تیم کوک مدیر اجرایی شرکت اپل، سازنده تلفن‌های هوشمند آیفون، قرار است روز شنبه، در بخشی از تور آسیایی خود، وارد دهلی نو شود و با مودی دیدار کند.    هدف کوک از ملاقات با نخست‌وزیر 65 ساله هند، گسترش بازار اپل در آن کشور است؛ بازاری که سال گذشته میلادی حدود 100 میلیون دستگاه تلفن هوشمند در آن فروخته شد، اما سهم اپل تنها 2 درصد بود.    با وجود علاقه نارندرا مودی به آیفون‌های شرکت اپل، انتظار می‌رود که او در دیدار با رئیس اپل، درخواست تولید این گوشی‌ها در هند را مطرح کند، تا کمکی باشد به تحقق وعده او در تبدیل هند به قطب صنعتی.    سفر تیم کوک به هند، نخستین سفر یک مدیر اجرایی شرکت اپل در دوران مسئولیت خود به آن کشور است. هرچند استیو جابز معروف، از بنیانگذاران اپل، اواسط دهه 70 میلادی به هند سفر کرد و بسیار هم تحت تأثیر قرار گرفته بود.                           ,رسانه هاي ديگر - رسانه ديگر,این نخست‌وزیر عاشق سِلفی است + تصاویر,شنبه ۱ خرداد ۱۳۹۵ - ۱۸:۱۱,
رییس اجرایی دولت افغانستان گفت در صورتی که گزارش‌ها درخصوص کشته‌ شدن ملا اختر منصور، رهبر طالبان در حملات هوایی آمریکا صحت داشته باشد، انتظار می‌رود تغییرات بزرگی در رهبری این گروه در افغانستان ایجاد شود.  به گزارش خبرگزاری دانشجویان ایران (ایسنا)، به نقل از خبرگزاری اسپوتنیک، مقام‌های آمریکایی اعلام کرده‌اند که اختر منصور طی حمله هواپیمای بدون سرنشین در قسمت پاکستان مرز مشترک با افغانستان کشته شده است.  به گزارش شبکه خبری العربیه، عبدالله عبدالله، رییس اجرایی دولت افغانستان در سخنانی خطاب به ملت این کشور گفت: منصور احتمالا در حمله هوایی در جنوب غرب شهر احمدوال که منطقه‌ای دورافتاده در پاکستان است، کشته شده‌ است.  وی هم چنین گفت مرگ منصور ضربه‌ای بزرگ برای این گروه شورشی خواهد بود.  این در حالی است که رسانه‌های پاکستان ضمن تکذیب این خبر گفته‌اند که افراد کشته شده طی این حمله، یک راننده تاکسی و مسافر وی بوده‌اند.  یک نماینده طالبان نیز اظهارات مقام‌های آمریکایی درخصوص کشته شدن منصور را رد کرده است.  منصور پس از مرگ ملاعمر در سال 2013 و تایید خبر مرگ وی در اواسط سال 2015 جانشین وی شد.       ,بين الملل - آسيا،خاورميانه,عبدالله عبدالله: با مرگ منصور تغییرات بزرگی در طالبان ایجاد می‌شود,یکشنبه ۲ خرداد ۱۳۹۵ - ۱۰:۵۳,
ویدئوی زیر، سرعت بالای یک دستگاه اتوبوس اسکانیا در محور چابهار - ایرانشهر را نشان می‌دهد.  به گزارش ایسنا به نقل از عصرخبر، این فیلم را یکی از مسافران این اتوبوس گرفته است.  آمارها نشان می‌دهد که بخش زیادی از تصادفات جاده‌ای به خاطر سرعت غیرمجاز اتوبوس‌هاست اما باز هم رانندگانی وجود دارند که به این موضوع بی‌توجه هستند.  حال اگر این اتوبوس تصادف کند، چه کسی مقصر است؛ سازنده اتوبوس یا راننده؟  این ویدئو را از طریق لینک زیر مشاهده کنید.   سرعت بالای اتوبوس اسکانیا در محور چابهار - ایرانشهر    ,رسانه هاي ديگر - رسانه ديگر,فیلم / اتوبوس بین شهری، رکورد سرعت زد!,یکشنبه ۲ خرداد ۱۳۹۵ - ۱۰:۴۹,
ساحل فیلسوف راننده خوش‌ذوق اهل رشت حدود دو ماه است که تاکسی خود را به کتابخانه‌ای کوچک تبدیل کرده است.  به گزارش ایسنا به نقل از آنا، وی در توضیح انگیزه خود برای این کار می‌گوید: در تمام این سال‌ها در این فکر بودم که حرکتی در این زمینه انجام دهم. با این کار می‌توانم بخشی از نیازهای فکری مسافرانم را در طول مسیر هر چند اندک برطرف کنم. البته فرهنگ‌سازی نیازمند صبر و تلاش است که استقبال خوب مردم انگیزه من را برای انجام سایر ایده‌هایم بیشتر کرده است، حتی برخی از مسافران کتاب‌های مورد نظر خود را از من می‌خواهند و من تلاش می‌کنم آنها را برایشان پیدا کنم.                                                ,رسانه هاي ديگر - رسانه ديگر,اقدام فرهنگی یک راننده تاکسی + تصاویر,یکشنبه ۲ خرداد ۱۳۹۵ - ۱۵:۰۳,
بسیاری از زندگی‌های مشترک به خاطر قدرنشناسی به پایان می‌رسند. به مرور زمان زوج‌ها فراموش می‌کنند از چیزهای کوچک در زندگی‌شان قدردانی کنند.  به گزارش ایسنا به نقل از فرادید، توجه به کارهایی که شوهرتان برایتان می‌کند و قدردانی از او کمکتان می‌کند به جای تمرکز روی ایرادهایش - که هر مردی دارد - آنچه را ببینید که واقعا اهمیت دارد.  این هم لیستی از 15 کاری که اگر شوهرتان انجام می‌دهد، بهترین شوهر دنیاست:  ۱. به شما اعتماد دارد  ۲. به شما وفادار است  ۳. سلیقه‌ شما را می‌داند  ۴. به شما زمان می‌دهد برای خودتان باشید  ۵. روزهای مهم را به یاد دارد  ۶. کمکتان می‌کند بهتر باشید  ۷. به جوک‌هایتان می‌خندد  ۸. شما را باور دارد  ۹. با شما می‌خندد  ۱۰. برای احساساتتان ارزش قائل است  ۱۱. عشق او را نسبت به خودتان احساس می‌کنید  ۱۲. زندگی دشوارتان را آسان‌تر می‌کند  ۱۳. در کارهای خانه کمکتان می‌کند  ۱۴. وقتی ناراحت هستید شما را دلداری می‌دهد  ۱۵. لبخندتان را ستایش می‌کند   ,رسانه هاي ديگر - رسانه ديگر,15 کاری که بهترین شوهر دنیا انجام می‌دهد,یکشنبه ۲ خرداد ۱۳۹۵ - ۱۶:۴۲,
خبرآنلاین در مطلبی به مقایسه روابط دولت روحانی و دولت احمدی نژآد با مراجع معظم تقلید پرداخته است.  در این مطلب آمده است:  پنج شنبه گذشته بود که حجت‌الاسلام روحانی در سفری خارج از سفرهای استانی دولت به همراه برخی از دولتمردان راهی شهر کریمه اهل بیت (س) شد تا ضمن زیارت حرم حضرت معصومه (س)، برای سومین بار به دیدار مراجع عظام تقلید برود و گزارشی از برنامه‌ها و دستاوردهای دولت را ارائه داده و از رهنمودهای آنان بهره‌مند شود.  حسن روحانی که خود پرورش یافته حوزه است و از رنجش خاطر مراجع از مسئولان دولت قبل آگاه بود، از همان ابتدای کار، تعامل مستمر با مراجع و علما را از اصول مدیریتی‌اش قرار داد. او در 13 تیرماه 92 و زمانی که هنوز زمام امور را به دست نگرفته بود به قم رفت و با عنوان منتخب مردم با مراجع عظام تقلید دیدار کرد.  رییس جمهور که از همان ابتدای کار بر گزارش دهی عملکرد به مردم مصر بود، اعضای کابینه خویش را نیز موظف کرده که در فواصل زمانی به دیدار مراجع بروند و از حوزه مدیریتی خود گزارشی ارائه دهند و رهنمودهای علما را نیز دریافت کنند که به طور نمونه از ابتدای سال تاکنون جدا از سفر اخیر وی به قم، وزرای بهداشت، کار و فرهنگ و ارشاد اسلامی نیز به دیدار مراجع رفته و گزارشی از برنامه‌ها و دستاوردهای خود ارائه کرده‌اند.  احمدی‌نژاد که در سوم تیر 84 بر روی کار آمد، به نظر می‌رسید دولت اصولگرایش با توجه به ولایی و مکتبی معرفی کردنش بتواند به مراتب رابطه‌ بهتری با مراجع تقلید نسبت به دولت اصلاحات برقرار کند. چه آنکه وی در همان اوایل دولت خود در یکی از سخنرانی‌هایش گفته بود امروز حوزه و دولت در کنار یکدیگر هستند و من بین حوزه، دولت و نظام فاصله‌ای نمی‌بینم و این‌ها را جدای از یکدیگر نمی‌دانم.  اما این رابطه دوام چندانی نداشت و دولت و مراجع در موضوعات متعددی از جمله ورود زنان به ورزشگاه دچار اختلاف نظر شدید شدند و با وجود انتقادات مراجع از این مسئله، غلامحسین الهام که آن زمان سخنگوی دولت بود، اعلام کرد علت لغو این دستور از سوی احمدی نژاد، نه به درخواست مراجع عظام بلکه به خواست بزرگان کشور است.  موضوعاتی نیز از قبیل انتصاب مشایی به معاون اولی، یازده روز خانه‌نشینی، بحث اسلام ایرانی و ... به تیرگی روابط دولت و مراجع دامن زدند بگونه‌ای که حتی مراجع رییس جمهور وقت را که در قالب سفر استانی به قم سفر کرده بود به حضور نپذیرفتند.  آیت الله مقتدایی رییس شورای عالی حوزه‌های علیمه سراسر کشور در مورد آن دوران می‌گوید:  در دولت قبل گاهی این رابطه به طور کلی قطع بود؛ یعنی آقایان مراجع تقلید، اصلا دولتی‌ها را به حضورشان نمی‌پذیرفتند.  آیت‌الله سید محمد غروی از اساتید حوزه علمیه قم نیز با اشاره به انتقادات مراجع به دولت قبل می‌گوید که در آن زمان مراجع تنها برخی از مسئولان دولتی را برحسب شرایط خاص می پذیرفتند.  اما شرایط برای دولت روحانی بسیار متفاوت‌تر است و با وجود آنکه مراجع برخی گلایه‌ها را از شرایط اقتصادی مردم و جامعه در دیدار با دولتمردان مطرح و انتظار از این دولت را بیشتر می دانند، در موضوع برجام از دولت حمایت و از تلاش های تیم مذاکره کننده تقدیر کردند.  در همین ارتباط آیت‌الله مقتدایی؛ نائب رئیس جامعه مدرسین حوزه علمیه قم با بیان اینکه بحمدالله در کلیت ارتباط دولت یازدهم با بزرگان و مراجع تقلید اشکالی نیست و روابط خوب است، می‌گوید: اگر اشکالی هم باشد، تذکرات لازم توسط خود مراجع داده می‌شود و امیدواریم همانگونه که رئیس جمهور محترم قول دادند ان‌شاءالله آن دغدغه‌ها نیز رفع شود. برخی از آقایان اشکالاتی دارند اما صلاح نمی‌دانند آن‌ها را علنی بگویند، چون تضعیف حاکمیت و رئیس جمهور می‌دانند اما تذکرات را می‌دهند و آقای دکتر روحانی هم قول دادند که آن دغدغه‌ها و اشکالات را برطرف کنند؛ خود آقای رئیس جمهور گفتند می‌دانم که حضرات مراجع تقلید و علما، دغدغه‌هایشان را دلسوزانه می‌گویند.  دیدار اخیر و استقبال گرم مراجع از دولت و بکار بردن تعبیری چون شما رئیس جمهور موفقی هستید از سوی آیت‌آلله مکارم شیرازی و حمایت از سیاست‌های دولت در بخش‌های مختلف نشان می‌دهد که دولت توانسته پاسخ‌های لازم را به دغدغه‌های مراجع ارائه دهد و رضایت آنان را جلب کند.   ,رسانه هاي ديگر - رسانه ديگر,مقایسه رابطه مراجع با روحانی و احمدی نژاد,یکشنبه ۲ خرداد ۱۳۹۵ - ۱۷:۲۳,
آیا شما هم سریع‌تر از سن خودتان پیر می‌شوید؟ اگر در آینه نگاه می‌کنید و از آنچه در آینه می‌بینید راضی نیستید، ممکن است زمان آن فرا رسیده باشد که برخی از عادت‌های روزانه خود را دوباره ارزیابی کنید. غذایی که می‌خورید و حتی خوابی که دارید می‌تواند چهره شما را پیرتر از حد واقعی نشان دهد و دوره زندگی شما را کوتاه‌تر نماید.  به گزارش ایسنا، سلامت با این مقدمه نوشت: در این مقاله متخصصان در مورد عادت‌هایی که می‌توانند فرآیند پیری را سرعت ببخشند صحبت خواهند کرد و روش‌هایی برای معکوس کردن آن بیان می‌کنند.   ۱. چند کار را با هم انجام می‌دهید:   اگر کارهایی که باید انجام دهید هرگز پایان ندارد، پس استرس زیادی روی بدن شما خواهد بود. مردم فکر می‌کنند انجام چند کار با هم خوب است اما در واقع هیچ کاری سر جای خودش انجام نمی‌شود. تنها اتفاقی که در این میان رخ می‌دهد، ایجاد استرس است. مطالعات متعدد نشان می‌دهد که استرس مزمن باعث تحریک و آزاد شدن رادیکال‌های آزاد در بدن می‌شود. این مولکول‌های ناپایدار به سلول‌های سالم بدن آسیب وارد می‌کنند و مسئول پیری در انسان هستند. به جای اینکه همه کارها را با هم انجام دهید، در یک زمان مشخص روی انجام یک کار تمرکز و سعی کنید آن را به پایان برسانید.   ۲. خوردن دسرهای شیرین را دوست دارید:   این دسرهای شیرین و خوشمزه علاوه بر اینکه باعث چاق‌شدن شما می‌شوند، می‌توانند دندان‌های شما را نیز خراب کنند. همانطور که خودتان نیز می‌دانید دندان خراب باعث می‌شود چهره زیبایی نداشته باشید. مولکول‌های شکر خودشان را به فیبرهای پروتئینی در هر کدام از سلول‌ها متصل می‌کنند. این فرآیند آسیب‌رسان به عنوان گلیکوزیله شدن شناخته می‌شود و می‌تواند باعث از دست رفتن درخشندگی، ایجاد حلقه‌های سیاه در زیر چشم، پف‌کردن زیر چشم، افزایش خطوط و چین و چروک، از دست رفتن برآمدگی‌های زیبای صورت و افزایش اندازه منافذ شود.   ۳. عاشق تلویزیون هستید:   اگر شما هم دوست دارید تمامی برنامه‌های تلویزیون را تماشا کنید خبر بدی برایتان دارم. مطالعات انجام‌شده که در مجله sport medicine به چاپ رسیده است، ۱۱۰۰۰ استرالیایی را مورد بررسی قرار داده است. این افراد تقریبا ۲۵ ساله یا بالاتر بودند. تحقیقات انجام‌شده نشان داد که هر ساعتی که فرد تلویزیون تماشا می‌کند، ۲۲ دقیقه از زندگی‌اش کاسته می‌شود. افرادی که به طور متوسط ۶ ساعت از روز خود را به تماشای تلویزیون می‌گذرانند، ۵ سال کمتر از سایر افراد عمر خواهند کرد. این موضوع به خاطر نشستن‌های طولانی‌مدت و غیر فعال بودن است. زمانی که شما بیشتر از ۳۰ دقیقه می‌نشینید، بدن شروع به ذخیره کردن شکر در سلول‌ها می‌کند و همین امر نیز موجب اضافه وزن می‌شود. اینکه تلویزیون تماشا می‌کنید یا کارهای خود را به صورت نشسته انجام می‌دهید فرقی ندارد باید هر ۳۰ دقیقه یک‌بار از جای خود بلند شوید و کمی پیاده‌روی کنید.   ۴. بیشتر زمان خود را به صورت نشسته می‌گذرانید:   افرادی که بیشتر زمان خود را به صورت نشسته صرف می‌کنند بیشتر در معرض خطر ابتلا به بیماری‌های کلیوی، بیماری‌های قلبی - عروقی و سرطان قرار دارند. چاقی نیز از اثرات بارز نشستن‌های طولانی‌مدت است. به طور طبیعی، ورزش‌های منظم و روزانه به شما کمک می‌کند از بروز این بیماری‌ها جلوگیری کنید و زندگی سالم و طولانی‌تری داشته باشید. مطالعات انجام‌شده تاثیر ورزش را به خوبی نشان داده‌اند. از بین افراد شرکت‌کننده، آن‌هایی که ۱۵۰ دقیقه یا بیشتر در هفته ورزش کرده بودند ۱۰ تا ۱۳ سال عمر بیشتری داشتند.   ۵. از کرم‌های مخصوص چشم استفاده نمی‌کنید:   حتی اگر چشم‌های شما سالم است و بیماری ندارد باید از یک کرم خوب برای محافظت از آن و جلوگیری از ایجاد و تسریع فرآیند پیری استفاده کنید. پوستی که در اطراف چشم شما قرار دارد، نازک‌تر از پوست سایر قسمت‌های صورت است و زودتر پیر می‌شود. مرطوب نگه‌داشتن اطراف چشم می‌تواند فرآیند پیری صورت را به تعویق بیندازد. کرم‌های چشمی که حاوی ویتامین A هستند تاثیر بهتر و بیشتری خواهند داشت. عوامل مهم دیگر شامل مرطوب‌کننده‌ها، آنتی‌اکسیدان‌ها، اسید هیالورونیک و ویتامین C است. این مواد باعث تقویت و تحریک تشکیل کلاژن و الاستین می‌شوند که پوست را محکم‌تر نگه می‌دارد و از ایجاد چین و چروک در اطراف چشم جلوگیری می‌کند.   ۶. تنها در تعطیلات از کرم‌های ضد آفتاب استفاده می‌کنید:   دویدن، راه رفتن و رانندگی‌کردن در فضای باز می‌تواند به پوست شما آسیب وارد کند. یکی از دلایل اصلی برای ایجاد فرایند پیری در صورت افراد، قرار گرفتن در معرض تابش‌های اشعه ماوراءبنفش خورشید است. این تابش‌ها حتی زمانی که هوا ابری یا بارانی است هم حضور دارند. بنابراین بهتر است پوست خود را با کرم‌های ضد آفتاب مراقبت کنید. این کار را هر زمان که قصد رفتن به خارج از منزل داشتید، انجام دهید. کرم‌هایی که دارای SPF بین ۳۰ و ۵۰ هستند برای مصرف روزانه توصیه می‌شوند.   ۷. آرایش زیادی می‌کنید:   داشتن آرایش اضافی روی صورت می‌تواند فرآیند پیر شدن صورت را تسریع کند. این نوع آرایش‌های سنگین و استفاده از محصولاتی که روغنی هستند بیشتر می‌تواند صورت شما را خراب کند. علاوه بر این، استفاده بیش از حد از محصولات پوستی با رایحه، مواد شیمیایی تحریک‌کننده و عوامل الکلی ممکن است پوست شما را با حذف چربی طبیعی آن خشک‌تر کند. همین امر نیز باعث ایجاد چین و چروک در صورت می‌شود.   ۸. زمانی که می‌خوابید صورت خودتان را روی بالش قرار می‌دهید:   خوابیدن روی شکم یا با صورت می‌تواند باعث ایجاد چین و چروک در صورت شود و فرآیند پیری را تسریع کند. بافت‌های اتصالی و کلاژن موجود در صورت در این حالت ضعیف‌تر می‌شود. زمانی که روی صورت خود می‌خوابید، پوست شما نمی‌تواند راحت باشد و به حالت اولیه خود برگردد. همین امر نیز باعث ایجاد چین و چروک در صورت می‌شود. بهتر است به پشت بخوابید تا پوست نرم و صافی داشته باشید.   ۹. هوای منزلتان را بیش از حد گرم نگه می‌دارید:   زمانی که هوای بیرون از منزل سرد است، باید هوای منزل گرم باشد اما این بدین معنی نیست که هوای آن را بیش از حد گرم نگه دارید. گرم‌شدن بیش از حد هوای منزل باعث از دست رفتن رطوبت آن می‌شود. همین امر نیز موجب خشک‌شدن و التهاب پوست می‌شود و به مرور زمان باعث پیری صورت شما می‌شود. شما می‌توانید از یک مرطوب‌کننده هوا استفاده کنید. همچنین می‌توانید یک حوله مرطوب را روی رادیاتور قرار دهید یا یک کاسه از آب سرد را در یکی از اتاق‌ها قرار دهید تا رطوبت مورد نیاز آن تامین شود.   ۱۰. نوشیدنی‌های خود را با نی می‌نوشید:   مصرف نوشیدنی‌های طبیعی و با رنگ تیره با نی می‌تواند از ایجاد لکه روی دندان جلوگیری کند اما مکیدن نوشیدنی با نی می‌تواند به تدریج باعث ایجاد چین و چروک در اطراف چشم و لب شما شود. این موضوع با کشیدن سیگار نیز رخ می‌دهد. برای جلوگیری از این امر بهتر است نوشیدنی‌های خود را با لیوان بنوشید.   ۱۱. تمامی چربی‌های مورد نیاز را از رژیم غذایی خود حذف می‌کنید:   برخی از چربی‌ها برای نگهداری از جوانی و ظاهر زیبای شما ضروری هستند. اسیدهای چرب امگا ۳ که برای قلب نیز بسیار مفیدند در روغن ماهی (مانند سالمون) و برخی از آجیل‌ها (همچون گردو و تخم کتان) یافت می‌شود. این اسید چرب می‌تواند پوست شما را شاداب نگه دارد و از ایجاد چین و چروک نیز جلوگیری کند. همچنین برای سلامت قلب و مغز مفید است. متخصصان توصیه می‌کنند حداقل هفته‌ای دو بار ماهی در رژیم غذایی خود داشته باشید.   ۱۲. هنگام کار دولا می‌شوید:   زمانی که با رایانه خود و کیبورد کار می‌کنید حتما دولا می‌شوید. همین امر باعث تغییر شکل ستون فقرات شما می‌شود و به مرور زمان یک موقعیت آسیب‌رسان برای بدن شما خواهد بود. همانطور که می‌دانید ستون فقرات شما به صورت منحنی S شکل متعادلی است که می‌تواند شما را پایدار و ثابت نگه دارد. ژست ضعیف و نشستن نادرست می‌تواند ستون فقرات را از حالت طبیعی منحرف کند و در نتیجه عضلات، دیسک‌ها و استخوان‌ها حالت غیر عادی و غیر طبیعی به خود می‌گیرند. در نهایت درد کمر آغاز می‌شود و ممکن است باعث ایجاد بدشکلی دائمی شود. سعی کنید به هنگام نشستن مراقب این موضوع باشید تا تناسب اندام شما حفظ شود.   ,رسانه هاي ديگر - رسانه ديگر,12 عادت روزانه که شما را پیر می‌کند,یکشنبه ۲ خرداد ۱۳۹۵ - ۱۶:۱۷,
یک کارشناس برنامه‌ریزی شهری با بیان اینکه راننده پرخاشگر، راننده‌ای است که با اعمال خلاف قوانین و مقررات و زیر پا گذاشتن حقوق دیگران، حرکاتی همچون تغییر مسیر ناگهانی، سبقت غیر مجاز و عدم رعایت فواصل طولی و عرضی را انجام می‌دهد، گفت: متأسفانه میزان رانندگی پرخاشگرانه در ماه‌های گرم سال تشدید می‌شود.  به گزارش ایسنا به نقل از عصر ایران، شهرام جباری‌زادگان با بیان اینکه در کارنامه رانندگان پرخاشگر، بوق‌زدن مکرر، استفاده از نور بالا، تعقیب و گریز خودرویی و حتی فحاشی و هتاکی به چشم می‌خورد، اظهار کرد: همان طور که آلودگی هوا می‌تواند بر سیستم عصبی رانندگان اثر بگذارد، گرمای هوا نیز می‌تواند سیستم اعصاب رانندگان را تحت تأثیر خود قرار دهد.  وی با بیان اینکه پرخاشگری برخی رانندگان به یکی از عوامل استرس‌زای زندگی روزمره تبدیل شده که با کوچک‌ترین تلنگری مانند یک تصادف ساده می‌تواند به یک نزاع خونین خیابانی تبدیل شود، تصریح کرد: در این میان، مدیریت خشم در رانندگی می‌تواند از بروز بسیاری از اتفاقات ناگوار و غیر قابل پیش‌بینی جلوگیری کند.   آینه به آینه و سپر به سپر خودروهای دیگر حرکت نکنیم   این کارشناس برنامه‌ریزی شهری با بیان اینکه برای آنکه تحت تأثیر رانندگان عصبانی قرار نگیریم، در وهله نخست باید راننده‌ای متین، محتاط و قانونمند باشیم و از ایجاد شرایطی که ممکن است به تحریک سایر رانندگان بینجامد خودداری کنیم، اظهار کرد: راننده قانونمند در هر شرایطی قانون را رعایت و ضمن حفظ ادب و متانت خود، با احتیاط رانندگی می‌کند.  جباری‌زادگان با بیان اینکه رعایت فاصله ایمن و مناسب طولی و عرضی با سایر خودروها، احتمال تصادفات را کاهش می‌دهد و از این‌رو نباید با فاصله اندک و به اصطلاح آینه به آینه و سپر به سپر به تعقیب و گریز با خودروها بپردازیم، تصریح کرد: اگر در خط سرعت می‌رانیم و راننده‌ای می‌خواهد از ما سبقت بگیرد، به وی اجازه بدهیم تا به راحتی از کنارمان عبور کند.    وی با تأکید بر اینکه باید از نشان‌دادن حرکات بی‌مورد دست و صورت به دیگر رانندگان خودداری کنیم و اصولا هنگام رانندگی نیازی به برقراری تماس چشمی با سایر رانندگان به‌ویژه رانندگان خشمگین نداریم، خاطرنشان کرد: همچنین باید از استفاده نادرست از بوق اجتناب کنیم و فراموش نکنیم که بوق، ابزاری ارتباطی است و وسیله‌ای برای تنبیه رانندگان دیگر نیست.   اگر اشتباه کردیم عذرخواهی کنیم   این کارشناس برنامه‌ریزی شهری با بیان اینکه اگر راننده‌ای شما را به مبارزه طلبید و با حرکات خود سعی در تحریک شما داشت، باید بدون توجه به او به راه خود ادامه دهیم و حتی اگر با وی هم‌مسیر بودیم، راه خود را تغییر دهیم، اظهار کرد: اگر در این میان احساس کردیم که مقصر هستیم، باید اشتباه خود را به راحتی بپذیریم و از راننده مقابل عذرخواهی کنیم.  جباری‌زادگان با بیان اینکه باید از تصمیم‌گیری شتاب‌زده در رانندگی خودداری و خونسردی خود را در هر حال حفظ کنیم، تصریح کرد: شاید راننده مقابل، راه خود را گم کرده باشد و به دنبال نشانی می‌گردد یا اینکه در رانندگی از مهارت کافی برخوردار نیست و از این‌رو باید بردباری خود را افزایش دهیم و هیچ گاه سعی نکنیم عمل رانندگان دیگر را تلافی کنیم.    وی با تأکید بر اینکه قبل از سبقت گرفتن یا هر گونه تغییر مسیر ناگهانی، باید راهنما بزنیم و از سد معبر هنگام حرکت یا توقف خودرو خودداری کنیم و به ویژه مقابل در پارکینگ دیگران پارک نکنیم، اضافه کرد: همچنین زمانی که خواب‌آلود، خسته و خشمگین هستیم نباید رانندگی کنیم، چرا که این عوامل می‌توانند بر نحوه رانندگی ما تأثیر منفی بر جای بگذارند.   موبایل، عامل پنهان حوادث ترافیکی است   این کارشناس برنامه‌ریزی شهری، استفاده از تلفن همراه حین رانندگی اعم از صحبت با این وسیله یا ارسال و دریافت پیام را یکی از دلایل و عوامل اصلی رانندگی پر خطر و وقوع تصادف در رانندگی دانست و گفت: امروز موبایل به عامل پنهان تصادفات رانندگی تبدیل شده و در شرایطی که در بین عوامل خطرساز رانندگی، سهمی برای آن در نظر گرفته نشده اما امروز بیشترین نقش را در بروز حوادث ترافیکی دارد.  جباری‌زادگان با بیان اینکه اگر با راننده عصبانی روبه‌رو شدیم، بهترین کار این است که هوشیارانه از واکنش نسبت به او خودداری کنیم و به یاد داشته باشیم رفتاری که عمدی به نظر می‌رسد، ممکن است صرفا یک اشتباه سهوی در رانندگی باشد، تأکید کرد: حتی اگر رفتار تهاجمی راننده مقابل عامدانه هم باشد، بهترین کار این است که از هر گونه تماس چشمی با او اجتناب کنیم.  وی در پایان با تأکید بر اینکه وضعیت اقتصادی و اجتماعی بر نحوه رانندگی بسیاری از رانندگان که تحت فشار قرار دارند، تأثیر منفی بر جای می‌گذارد، خاطرنشان کرد: هنگام رانندگی در تابستان باید یک بطری آب خنک به همراه داشته باشیم و ضمن استفاده از کولر خودرو، درجه آن را طوری تنظیم کنیم که اختلاف دمای داخل خودرو با بیرون آن بیش از 6 درجه نباشد.   ,رسانه هاي ديگر - رسانه ديگر,چند نکته مهم درباره رانندگی در این روزها,یکشنبه ۲ خرداد ۱۳۹۵ - ۱۶:۳۵,
از آنجا که عکس ریه سیاه برای مردم عادی شده بود، قرار است از این پس عکس‌های وحشتناک‌تری از عواقب سیگار کشیدن روی پاکت‌های سیگار در اروپا درج شود.  به گزارش ایسنا، عکس زیر را عصر ایران بازنشر کرده است.        ,رسانه هاي ديگر - رسانه ديگر,پاکت‌های سیگار در اروپا وحشتناک‌تر شد,یکشنبه ۲ خرداد ۱۳۹۵ - ۱۱:۴۷,
ابتدای اردیبهشت ماه بود که دادگاه عالی آمریکا با صدور حکمی اعلام کرد تقریباً دو میلیارد دلار از دارایی‌های مسدود شده ایران در ایالات متحده باید به خانواده‌های قربانیان انفجار بیروت پرداخت شود.    به گزارش خبرگزاری دانشجویان ایران (ایسنا)، در سال 1983 (1362) مقر تفنگداران دریایی آمریکا در بیروت مورد حمله قرار گرفت و 241 نفر کشته شدند. خانواده کشته‌شدگان و همچنین کشته‌شدگان انفجار برج‌الخبر عربستان در سال 1996 (1375) انگشت اتهام را به سوی ایران نشانه رفتند و با مراجعه به دادگاه آمریکا با ادعای حمایت ایران از تروریسم خواهان دریافت غرامت از دولت جمهوری اسلامی شدند.    دادگاه آمریکایی در سال 2007 (1386) به نفع آن‌ها رأی داد و ایران را به پرداخت 7/2 میلیارد دلار محکوم کرد. درست در همین سال اجرای تحریم‌های دلاری آمریکا علیه ایران معلق شده بود و با توجه به افزایش قیمت نفت، دولت وقت (دولت اول محمود احمدی نژاد) هفت و نیم میلیارد دلار از دارایی‌های بانک مرکزی را صرف سرمایه‌گذاری کرد.    اما کجا؟    حدود دو میلیارد دلار از دارایی ها و بانک مرکزی و در اصل دارایی ملت ایران صرف خرید اوراق قرضه‌ای از طریق یک کارگزار لوگزامبورگی (کلیر استریم) شد که بخشی از آن در اروپا و بخشی به صورت فیزیکی در سیتی بانک آمریکا نگهداری شد. 250 میلیون دلار از این اوراق فروش رفت اما بخش اصلی آن در آمریکا نگهداری شد.    به گفته ولی‌الله سیف رئیس فعلی بانک مرکزی به رغم هشدارهای دلسوزانه کارشناسان و مدیران بانک مرکزی مبنی بر پرهیز از سرمایه‌گذاری روی اوراق بهادار دلاری و اینکه رفع ممنوعیت ایران توسط آمریکا دائمی نیست اما این عمل انجام شد و با وجود اینکه دولت ایران چندماه فرصت داشت این اموال را از ایالات متحده خارج کند این کار را نکرد و تحریم های دلاری از سال 2008 دوباره از سر گرفته شد.    پرونده تفنگداران دریایی در دادگاه‌های آمریکا در جریان بود و با توجه به سوابق قبلی دولت آمریکا مسئولان دولت علاوه بر داشتن اطلاعات در این زمینه، می‌توانستند حدس بزنند که ممکن است ایالات متحده اموال ایران را در این کشور بلوکه کند اما باز هم عکس‌العملی نشان ندادند تا اینکه در سال 2012 (1391) دولت آمریکا بانک مرکزی ایران را متهم به پولشویی و اموال این بانک را مسدود کرد.    جدای از ظلم آشکاری که دولت آمریکا در قبال ملت ایران و اموال ایرانیان انجام داده واکنش دولت وقت جالب‌تر است. بانک مرکزی در سال 1391 به دیوان عالی آمریکا متوسل می‌شود تا این بلوکه شدن پول ایران را بررسی کند. این در حالی است که مسئولان ایرانی از شرکت در فرآیند دادرسی‌های ایالات متحده با توجه به سوابق دشمنی و احکام ناعادلانه آمریکایی‌ها منع شده بودند اما دولت وقت با توسل به دیوان عالی آمریکا عملاً به حکم دادگاه‌های آمریکا صحه می‌گذارد.    به گفته حسن روحانی، دولت گذشته یک فرصت‌سوزی و اهمال بزرگ در این زمینه انجام داده که اموال ایران را در فرصت موجود از آمریکا بیرون نکشیده و در واقع گوشت را در دست گربه گذاشته است.    رئیس دولت یازدهم در این زمینه می‌گوید: در همان سال‌ها اشکار شده بود که دادگاه‌های آمریکایی با استناد به آن موضوع و البته نامشروع، می‌خواهند به اموال ما دست اندازی کنند. اما متأسفانه در فرصت 9 ماهه‌ای که بانک مرکزی داشته و می‌توانسته هم پول را از بانک‌های آمریکایی خارج کرده و اوراق را به فروش برساند، اما بخش بزرگی از این اوراق باقی‌مانده تا زمانی که در سال 87 که دادگاه استیناف رأی می‌دهد و این پول مسدود می‌شود.    علاوه بر این کوتاهی صورت گرفته توسط دولت سابق، رجوع به دیوان عالی آمریکا اشتباه دیگری است؛ چراکه با صدور رأی این دیوان، ایران عملاً بر نتیجه دادگاه‌های آمریکا صحه گذاشته است و همین می‌شود که دادگاه عالی آمریکا با صدور حکم خود می‌خواهد پول متعلق به ملت ایران را بین حدود هزار نفر از خانواده‌های قربانیانی که ایران دخالتی در مرگ آن‌ها نداشته است پرداخت کند.    دولت حسن روحانی از همان ابتدای اعلام این حکم به آن اعتراض کرده و علاوه بر احضار سفیر سوئیس به عنوان حافظ منافع آمریکا در ایران و تسلیم دو یادداشت رسمی در اعتراض به این اقدامات دولت آمریکا، محمدجواد ظریف نیز به دبیرکل سازمان ملل نامه نوشت تا ایران از طریق بین‌المللی پیگیر این نقض حقوق بین‌المللی باشد.    از بحث‌های حقوقی و اقدامات صورت گرفته که بگذریم همچنان این سوال باقی می‌ماند که چرا دولت نهم با وجود تاکید برخی کارشناسان برای انجام ندادن این سرمایه‌گذاری، اوراق قرضه را خریداری کرده است و با شکایت در دیوان عالی آمریکا به این نقض حقوق بین‌المللی صحه گذاشته است.    از این دست کوتاهی‌ها در دولت گذشته کم نبوده از پرونده سه هزار میلیاردی گرفته تا گم شدن دکل نفتی، از ظهور بابک زنجانی تا ... . کوتاهی‌هایی که از روحانی و جهانگیری گرفته تا سایر مسئولین دولت یازدهم به آن‌ها بارها اشاره کرده‌اند.    با یک حساب سرانگشتی، دو میلیارد دلاری که در اثر کوتاهی دولت وقت بلوکه شده ، به ازای 75 میلیون نفر یارانه‌بگیر چیزی حدود 85 هزار تومان(تقریبا دو ماه یارانه، یارانه‌بگیران) می‌شود. یارانه‌ای که به قول نوبخت هر ماه دولت یازدهم پرداخت آن را برای خود مصیبت عظیمی می‌داند. یعنی با این کوتاهی به ازای هر ایرانی 80 هزار تومان ضرر به جیب مردم وارد شده است. ضرری که مسببین آن نه تنها در مقابل آن پاسخگو نیستند بلکه حتی تلاش می‌کنند آن را چوبی بر سر برجام کنند در حالی که این اتفاق به یک سال قبل از شروع دور جدید مذاکرات هسته‌ای(1391) بازمی‌گردد.    با این وجود رئیس‌جمهور با اشاره به اینکه دولت آمریکا حق چنین کاری نداشته و ایران تا آخرین لحظه این مسئله را در جامعه بین‌المللی پیگیری می‌کند تا حقوق ملت ایران استیفا شود درباره‌ پیگیری این موضوع در داخل تأکید می‌کند: ما دو کار باید انجام دهیم. کمیته‌ای را تشکیل دادیم که موضوع را بررسی کرده و به رئیس جمهور گزارش دهد گزارش کمیته بررسی فرآیند توقیف دومیلیارد دلار اموال ملت ایران منتشر و پرونده نیز به قوه‌ی قضاییه ارائه می‌شود.    قطعاً بازگشت این دو میلیارد دلار به کشور مهم است اما شاید مسئله‌ای که باید بیشتر مورد پیگیری قرار گیرد همین فرآیند توقیف این اموار است تا مشخص شود چه کسانی در این فرآیند نقش داشته‌اند و با ارائه مدارک به قوه‌ی قضاییه، مسببین محاکمه و مجبور به پاسخگویی شوند.    داستان ندانم‌کاری‌های برخی مسئولین قصه‌ درازی است که گویا تا برخورد قاطعی با آن صورت نگیرد ممکن است باز هم تکرار شود و حتی عده‌ای به جای آن‌که خود را به مردم بدهکار بدانند، طلبکارانه وعده‌های بیشتری برای کسب کرسی‌هایی می‌دهند که سر آخر (تنها در یک مورد اشاره شده) منجر به ضرری در حد دو ماه یارانه نقدی مردم ایران می‌شود.  خبرنگار ایسنا: آرین افخمی   ,سياسي - سياست داخلي,ضرری در حد دو ماه یارانه نقدی مردم,یکشنبه ۲۶ اردیبهشت ۱۳۹۵ - ۰۸:۳۲,دولت‌هاي نهم و دهم
پس از اعلام نتایج دهمین دوره انتخابات مجلس شورای اسلامی که در تاریخ 7 اسفند ماه سال 94 برگزار شد، مشخص شد که از 207 حوزه انتخابیه، 55 حوزه به دور دوم کشیده شده است. نیمه دوم اسفندماه با توافق شورای نگهبان و وزارت کشور، 10 اردیبهشت ماه به عنوان زمان برگزاری مرحله دوم انتخابات تعیین شد.    به گزارش خبرگزاری دانشجویان ایران (ایسنا)، در روزهای ابتدایی سال نو و تعطیلات نوروز، خبری ابتدا در شبکه‌های اجتماعی و پس از آن در برخی سایت‌های خبری منتشر شد که حاکی از ابطال آرای منتخب سوم حوزه انتخابیه اصفهان بود. در ابلاغیه‌ای که شورای نگهبان برای استانداری اصفهان ارسال کرد عنوان شد که صحت آرای منتخبان اول، دوم، چهارم و پنجم مورد تایید است و آرای نفر سوم باطل شده و تعیین تکلیف منتخب بعدی در میان دوره‌ای مجلس مشخص می‌شود.     رسول زرگرپور استاندار اصفهان در نشست خبری در تاریخ پنجم فروردین ماه، با بیان اینکه نامه شورای نگهبان بعدازظهر 29 اسفند به دفتر من رسید بیان کرد: من روز اول سال 95 با وزیر کشور صحبت کرده و نکات خودم و اعتراض نفر سوم را به ایشان بیان کرده‌ام.     فارغ از اینکه چه اتفاقی افتاده که شورای نگهبان چنین تصمیمی گرفته، این سئوال مطرح شده که شورای نگهبان با استناد به چه قانونی بعد از تایید انتخابات حوزه انتخابیه اصفهان که در حقیقت به منزله راهیابی منتخب مردم به مجلس است، اقدام به ابطال آرای منتخب سوم این حوزه انتخابیه کرده است.      سیامک ره‌پیک سخنگوی هیات مرکزی نظارت در این خصوص چنین بیان کرد: تصمیم شورای نگهبان بر اساس موازین و چارچوب‌های قانونی بوده است.     حسینعلی امیری سخنگوی وزارت کشور نیز در این رابطه گفت: استنباط حقوقی وزارت کشور درباره ابطال آراء منتخب سوم اصفهان، با استنباط شورای نگهبان تفاوت دارد. با توجه به تفاوت استنباط وزارت کشور و شورای نگهبان از قانون انتخابات مجلس شورای اسلامی، موضوع حوزه انتخابیه اصفهان در نشستی با حضور وزیر کشور و اینجانب با دبیر شورای نگهبان بررسی شد؛ با این حال، شورای نگهبان همچنان نظر قبلی خود را درباره منتخب اصفهان اعلام کرد.    پیگیری‌ها در مورد وضعیت منتخب سوم مردم اصفهان در مجلس شورای اسلامی به عبدالرضا رحمانی فضلی وزیر کشور رسید.    وی گفت: شورای نگهبان کتباً به ما اعلام کرده که بر اساس نظارت استصوابی خود آرای این فرد را ابطال کرده است. نظر ما با شورای نگهبان متفاوت است و من در نامه‌ خود به شورای نگهبان و روسای قوا استدلال حقوقی کرده‌ام که این کار اشتباه است؛ زیرا وقتی انتخابات یک استان تایید شد نمی‌توانیم آرای یک نفر را ابطال کنیم. نظر ما این است که اعتبارنامه‌ این فرد باید صادر شود و سپس در مجلس درباره‌ آن تصمیم گرفته شود.     در اثنای اعلام نظر وزارت کشور و شورای نگهبان، در میان نمایندگان فعلی مجلس شورای اسلامی، نماینده‌ای که بیش از دیگران نسبت به ابطال آرای منتخب سوم حوزه انتخابیه اصفهان واکنش نشان داد و پیگیر موضوع شد، علی مطهری بود.      در مورد مسبوق به سابق بودن چنین اتفاقی علی مطهری می‌گوید: در انتخابات دوره سوم مجلس شورای اسلامی، اعتبارنامه منتخب مردم نیشابور پس از یک انتخابات سالم از سوی هیات نظارت امضا نشد. وزیر کشور وقت که این اقدام شورای نگهبان را خلاف بیّن و آشکار قانون می دانست اعتبارنامه وی را صادر و به مجلس فرستاد. مجلس نیز اعتبارنامه او را تصویب کرد و وی چهار سال نماینده بود. امام خمینی (ره) نیز این اقدام را تلقی به قبول نمودند.      در مرور بر تاریخچه ادوار مجلس این روایت هم مطرح است که خرداد سال ٦٧ در سومین دوره انتخابات مجلس شورای اسلامی شورای نگهبان حاضر به امضای اعتبارنامه محمد اکبرزاده منتخب مردم نیشابور نشد، اما در نهایت وزارت کشور با امضا و صدور آن، اکبرزاده را راهی مجلس کرد.      محمدباقر نوبخت سخنگوی دولت نیز در نشست خبری اخیر خود گفت که زمانی که من در سال 67 نماینده مجلس بودم اتفاق مشابهی افتاد که اعتبارنامه در مجلس بررسی شد.     علی مطهری در اظهارنظر اولیه در این خصوص گفت: وزارت کشور می‌تواند اعتبارنامه خانم خالقی را به مجلس ارائه کند و بررسی اعتبارنامه را به مجلس محول کند، ضمن اینکه ما باید توضیحات شورای نگهبان را بیشتر بشنویم و ببینیم در چه ضوابطی این اتفاق افتاده است.     در راستای پیگیری این موضوع، علی مطهری نامه‌های جداگانه‌ای به احمد جنتی دبیر شورای نگهبان و حجت‌الاسلام و المسلمین حسن روحانی رییس‌جمهور نوشت.     مطهری در نامه به آیت‌الله جنتی دغدغه خود را چنین عنوان کرد: اگر این رویه در کشور باب شود که پس از تایید صلاحیت یک کاندیدا و رای مردم در یک انتخابات سالم، آن منتخب به این بهانه که مدارک جدیدی بدست ما رسیده و نظر ما درباره صلاحیت او تغییر کرده است حذف شود، این امر می‌تواند مستند شورای نگهبان در آینده واقع شود.    در بخش دیگری از این نامه آمده است: قطعا نظارت استصوابی را عقلا و قانونا این مقدار نمی‌توان توسعه داد. به همین جهت قانونگذار تصمیم‌گیری درباره این موضوع را در خصوص منتخبان مجلس به نمایندگان ملت ارجاع داده است که اگر پس از انتخاب مردم مدارک جدیدی درباره یک منتخب ارائه شد، این مدارک در فرایند تایید اعتبارنامه‌ها توسط مجلس مورد بررسی قرار گیرد؛ یعنی اگر باید منتخبی حذف شود، این کار باید با نظر مجلس که نماینده ملت است انجام شود تا احترام به رأی مردم محفوظ بماند. اینکه بگوییم چون ما می‌دانیم مجلس دهم اعتبارنامه او را رد نمی‌کند پس ما او را حذف می‌کنیم، منطق درستی نیست.     کم کم پای حقوقدانان به این موضوع که اکنون به یک چالش حقوقی تبدیل شده، باز شد تا جوابی برای این سئوال بیابند که آیا بعد از تایید صلاحیت و رای‌آوری یک نامزد انتخاباتی، امکان ابطال آرای آن فرد وجود دارد؟ و این اقدام با استناد به کدام قانون انجام شده است؟      محمدصالح نیکبخت - حقوقدان و وکیل دادگستری - در واکنش به این موضوع چنین بیان کرده است: با توجه به وظیفه شورای نگهبان در بررسی صلاحیت‌ها، تمامی بحث تایید صلاحیت یا رد آن مربوط به قبل از برگزاری انتخابات است و بعد از آن اگر نماینده‌ای تایید صلاحیت شد نمی‌توان درباره ابطال تمام آرای آن نماینده اظهارنظر کرد. از سوی دیگر آنچه مربوط به شخصیت ذاتی است و قبل‌تر مورد تایید شورای نگهبان قرار گرفته به نظرم نمی‌تواند دوباره مورد ایراد شورای نگهبان واقع شود.    نیکبخت یادآور شد: بعد از تایید صلاحیت و رای‌آوری یک نامزد انتخاباتی وظیفه تایید نهایی آن فرد بر عهده خود مجلس است که در نهایت اعتبارنامه او را به عنوان نماینده یک حوزه انتخابیه تایید یا رد کند.     نجفی‌توانا - حقوقدان و وکیل دادگستری - معتقد است: طبق اصل 99 قانون اساسی شورای نگهبان در احراز و رد صلاحیت مبسوط‌ الید است و ظاهرا مرجعی هم برای تجدیدنظر جز خودش وجود ندارد که البته این جزو نواقص قانون است که باید بر طرف شود؛ زیرا ممکن است بنا به دلایل مختلفی شورای نگهبان در اظهارنظر مرتکب اشتباه شود.    وی افزود: در خصوص اینکه بعد از انتخاب شدن شخص، شورای نگهبان بتواند مداخله کند به لحاظ ابهام در گستره زمان و بیم بی‌ثباتی در انتخاب نمایندگان به‌نظر می‌رسد اصلح این باشد که نظر مجلس شورای اسلامی در مورد تایید و یا رد اعتبارنامه شخص انتخاب شده، فصل‌الخطاب باشد.     استناد موافقان با نظر وزارت کشور تبصره 4 ماده 8 قانون انتخابات است که در آن آمده  پس از تایید صحت انتخابات توسط شورای نگهبان، وزارت کشور موظف است اعتبارنامه کلیه منتخبین را صادر و به مجلس شورای اسلامی ارسال نماید. پذیرش انصراف هر یک از منتخبین پس از تأیید صحت انتخابات و قبل از تصویب اعتبارنامه نیز می‌بایست به تصویب مجلس شورای اسلامی برسد. و معتقدند در هیچ جای قانون نیامده که بعد از انتخابات و تایید صحت انتخابات، شورای نگهبان می‌تواند منتخب مردم را رد صلاحیت کند. در این مرحله مجلس است که باید درباره نمایندگان تصمیم‌گیری کند.      برخی دیگر به تبصره 3 ماده 52 قانون انتخابات مجلس استناد می‌کنند که در آن گفته شده شورای نگهبان 20 روز پس از اظهارنظر هیات مرکزی نظارت نظر قطعی و نهایی خود را در خصوص تایید یا رد صلاحیت داوطلبان به وزارت کشور اعلام خواهد نمود. کلمه نظر قطعی و نهایی می رساند که تایید صلاحیت اولیه خانم خالقی توسط شورای نگهبان نظر قطعی و نهایی این شوراست و قابل تغییر نیست و باید توجه داشت که نظر قطعی و نهایی دوتا نمی‌شود؛ بنابراین منتخب سوم اصفهان از نظر شورای نگهبان دارای صلاحیت بوده و نظر نهایی خود را اعلام کرده است.      حسین احمدی‌نیاز دیگر وکیل دادگستری درباره راهکار حقوقی رفع اختلاف وزارت کشور و شورای نگهبان در راستای تعیین تکلیف منتخب سوم اصفهان، با طرح این سئوال که مرز نظارت استصوابی شورای نگهبان کجاست؟ گفت: قانونگذار به صورت کلی این امر را تعریف کرده است و برای تعریف این مساله، نیازمند بررسی خاص حقوقی هستیم؛ زیرا با توجه به اصول متعدد قانون اساسی، شورای نگهبان باید دایره نظارت خود بر صلاحیت افراد را در چارچوب قانون تعریف کند؛ بنابراین برای اینکه تعارضی بین حقوق شهروندی و حق حاکمیتی شورای نگهبان در نظارت بر صلاحیت کاندیداها به وجود نیاید، باید این مرز تعیین شود که این امر نیازمند یک استدلال حقوقی است.    وی افزود: آنچه که در ظاهر قانون وجود دارد این است که به محض تایید صلاحیت فرد در شورای نگهبان، فرد تایید نهایی شده است، البته مکانیزم های بعدی وجود دارد از جمله تایید اعتبارنامه فرد در مجلس شورای اسلامی.    احمدی‌نیاز معتقد است: اگر بخواهیم تفسیر موسعی از صلاحیت شورای نگهبان داشته باشیم، این شورا از این حق برخوردار است که تا پایان انتخابات و ورود فرد به مجلس شورای اسلامی طبق تفسیر موسع و اصل کلی نظارت استصوابی، در باب صلاحیت افراد اظهارنظر کند؛ بنابراین موضع قانون این است که اگر بخواهیم از تفسیر موسع استفاده کنیم، شورای نگهبان از این حق برخوردار است، اما اگر ما تفسیر مضیقی داشته باشیم، شورا از این حق برخوردار نیست.     علی مطهری از زاویه دیگری به موضوع نظر دارد و با اشاره به ماده 30 قانون آیین‌نامه داخلی مجلس شورای اسلامی در خصوص رسیدگی به اعتبارنامه منتخبان مبنی بر اینکه شعب، رسیدگی به اعتبارنامه‌ها را شروع و نسبت به مدارکی که در شورای نگهبان مورد رسیدگی قرار نگرفته و یا پس از رسیدگی شورای نگهبان به دست آمده است اتخاذ تصمیم خواهند نمود و گزارش تصویب یا رد آن را از طریق هیات رئیسه به مجلس تقدیم می دارند. می‌گوید قانونگذار خواسته است اگر مدارکی درباره یک کاندیدا پس از انتخاب مردم بدست آمد، تصمیم گیری درباره آن به عهده مجلس باشد تا احترام رأی مردم محفوظ بماند و اگر قرار است آن کاندیدا حذف شود این کار با رأی مجلس که خود نماینده ملت است انجام شود نه این که بدون توجه به رأی مردم، شورای نگهبان او را حذف کند.     دکتر حسن روحانی بالاترین مقام اجرایی کشور نیز به اختلاف‌نظر شورای نگهبان و وزارت کشور ورود کرد و به عنوان مسئول اجرای قانون اساسی در صفحه توییتر خود، گفت: بر اساس قانون اساسی اعتبارنامه نماینده منتخب مردم باید در مجلس شورای اسلامی بررسی شود و هیچ نهاد دیگری نمی‌تواند در آن دخالت کند.     این گفته سیامک ره‌پیک مبنی بر اینکه همه قوانین عادی تحت حاکمیت اصول قانون اساسی و بر اساس آن قابل تفسیر و بررسی است و قانون اساسی حق نظارت بر انتخابات را به‌صورت مطلق و عام به شورای نگهبان داده است و اینکه طبق اصل 99 قانون اساسی و تفسیر این اصل توسط شورای نگهبان و همچنین طبق قوانین عادی از جمله ماده 3 قانون مجلس شورای اسلامی، نظارت شورای نگهبان عام و استصوابی و همه مراحل و تمام امور مربوط به انتخابات است. را می‌توان واکنشی به نظر رییس‌جمهور دانست.    وی همچنین تاکید کرد: شورای نگهبان به استناد مستندات قانون از جمله مستندات ذکر شده نسبت به پرونده‌های مختلف اظهارنظر می‌کند و این رویه بر تمام ادوار شورای نگهبان وجود داشته است و امر جدیدی نیست.    ناگفته نماند که عده‌ای مسئولیت وزارت کشور را نیز سنگین می‌دانند و معتقدند طبق ماده 73 قانون انتخابات مجلس شورای اسلامی که می‌گوید: صدور اعتبارنامه منتخبین موکول به عدم ابطال انتخابات از طرف شورای نگهبان می‌باشد و شورای نگهبان در اسرع وقت نظر خود را درباره انتخابات اعلام می‌نماید و وزارت کشور موظف است بلافاصله دستور صدور اعتبارنامه را بدهد. وزرات کشور وظیفه دارد با توجه به اینکه انتخابات حوزه اصفهان از سوی هیات نظارت استان و شورای نگهبان تایید شده، اعتبارنامه منتخب نفر سوم حوزه انتخابیه اصفهان را صادر کند.     رحمانی فضلی وزیر کشور نیز راهکاری برای حل این موضوع ارائه داد و گفت: محل حل این اختلاف مجلس است. نمایندگان باید استفساریه تهیه کرده و در مجلس پرسیده شود که در این شرایط نظر شورای نگهبان درست است یا وزارت کشور؛ در واقع این پیشنهاد ما برای حل این مشکل است و مجلس می‌تواند محل تفسیر قانون باشد.     احمد توکلی نماینده مردم تهران در مجلس شورای اسلامی در نوشتاری که در کانال تلگرام خود به عنوان  چاره کار در امر منتخب رد شده اصفهان منتشر کرد، آورده است: در واقع اختلاف بین شورای نگهبان که بخشی از قوه مقننه و وزارت کشور که بخشی از قوه مجریه است، اختلاف بین قوای مقننه و مجریه است. راه حل بر اساس بند 7 اصل یکصد و دهم قانون اساسی که حل‏ اختلاف‏ و تنظیم‏ روابط قوای‏ سه‏ گانه را از اختیارات و وظائف رهبری می شمارد، رجوع به هیات عالی حل اختلاف و تنظیم روابط قوای سه گانه است. رعایت این سازوکار از اتلاف نیروها و تباه شدن حقوق مردم جلوگیری می‌کند.     تاکنون هیچ طرفی از مواضع خود کوتاه نیامده‌اند؛ از یک طرف شورای نگهبان بر موضع خود مبنی بر ابطال آرای منتخب سوم حوزه انتخابیه اصفهان پافشاری می‌کند و از سوی دیگر وزارت کشور در تلاش است تا از تمام ظرفیت‌های قانونی خود استفاده کند. مراسم افتتاحیه مجلس دهم روز شنبه ٨ خرداد ماه برگزار می‌شود و پس از آن نمایندگان در اولین جلسه جلسات کاری خود باید به بررسی اعتبارنامه‌های بپردازند. حال اینکه حرف چه نهادی در نهایت به کرسی خواهد نشست را باید منتظر بود و مشاهده کرد.     این در حالیست که مینو خالقی به عنوان منتخب مجلس دهم برای نشست شنبه‌ بعد از ظهر اصلاح‌طلبان دعوت شده و گفته شده که در مهمانی منتخبان مجلس دهم با رییس‌جمهور نیز شرکت خواهد کرد.     الهام رییسی - ایسنا      ,معارف و حقوق - حقوقي و قضايي,روایتی از یک چالش حقوقی,شنبه ۱۸ اردیبهشت ۱۳۹۵ - ۱۰:۳۸,"شوراي نگهبان,وزارت كشور ,حقوق,انتخابات مجلس دهم"
یک پژوهشگر میراث‌فرهنگی، صنایع‌دستی و گردشگری استان سمنان گفت: نیمه شعبان سالروز میلاد باسعادت یگانه منجی عالم بشریت، حضرت مهدی(عج)، یکی از اعیاد بزرگی است که با آئین‌های ویژه و خاصی توسط مردم استان سمنان گرامی داشته می‌شود.     فاطمه قلی‌پور کالمرزی در گفت‌وگو با خبرنگار خبرگزاری دانشجویان ایران(ایسنا)، منطقه سمنان، افزود: هم‌زمان با فرارسیدن اعیاد بزرگ شعبانیه و نیمه شعبان، هیئت امنای مساجد روستا و شهر به آذین‌بندی مساجد، تکایا و مهدیه‌ها می‌پردازند. پس از اقامه نماز مغرب و عشاء اهالی محل در مساجد جمع شده و به جشن و سرور می‌پردازند. آذین‌بندی بازار و تقسیم کردن شربت، شیرینی و شکلات در معابر عمومی از جمله برنامه‌های خاص این روز فرخنده است.    وی ادامه داد: در شهرها کسبه بازار، چند روز پیش از میلاد شروع به آذین‌بندی بازار می‌کنند. پارچه، گل، گلدان، لامپ رنگی و پرچم‌های الوان از جمله وسایل تزئین بازار است، در شهر شاهرود کسبه، شهر را فرش کرده و مراسم جشن و مولودی برگزار می‌کنند.    این پژوهشگر میراث‌فرهنگی، صنایع‌دستی و گردشگری استان سمنان با بیان این‌که امروزه با انواع پارچه‌های رنگی، زرورق و تورهای رنگی سردر مغازه ها آذین‌بندی می‌شود، ادامه داد: در بیشتر مساجد، تکایا و مهدیه‌ها مراسم مولودی خوانی با شور و هیجان برگزار می‌شود. جوانان می‌کوشند مراسم پیوند زناشوئی خود را در این شب برگزار کنند. هم‌چنین پخت نان محلی گولاچ برای خیرات اموات در این روز بسیار مرسوم است.    پژوهشگر مردم‌شناسی سازمان میراث‌فرهنگی، صنایع‌دستی و گردشگری استان سمنان خاطرنشان کرد: اهالی روستای کوه زر در دامغان چند روز مانده به نیمه شعبان بر سر خاک اموات خود رفته و خیرات می‌دهند. اهالی شهر دامغان در این روز در حسینیه‌ها و مساجد شله زرد و حلیم نذری می‌پزند.    قلی‌پور ادامه داد: مردمان مناطق کویری استان سمنان در چهاردهمین روز از ماه شعبان برای اموات گولاچ و چلپک (روغن جوشی) خیرات می‌کنند. غروب چهاردهم ماه شعبان سر قبر اموات برای فاتحه‌خوانی می‌روند. به این روز و شب برات می‌گویند. در کویر خوارتوران از دهم تا پانزدهم ماه را روزهای برات می‌دانند و برای اموات خیرات می‌دهند، آنها عقیده دارند که روز سیزدهم ماه شعبان چراغ برات روشن می‌شود.    وی افزود: در روستای رضاآباد اهالی عصر روز چهاردهم به مزار می‌روند و هنگام شب، چراغ برات را روشن می‌کنند. اهالی بشقاب‌هایی را که چراغ برات در آن روشن کرده‌اند هنگام تاریک شدن هوا روی سر در خانه قرار می‌دهند. روز نیمه شعبان مقداری شیرینی و شکلات به دست بچه‌ها داده تا به در تمام خانه‌های روستا برده و بین مردم پخش کنند، اهالی منطقۀ کالپوش به روز نیمه شعبان برات گفته و برای خیرات اموات خود نان گولاچ بین مردم تقسیم می‌کنند.    وی هم‌چنین گفت: در مهدیشهر و سرخه در این روز برخی خانواده‌ها به اهالی محله صبحانه نذری می‌دهند. در این شهرها جشن نیمه شعبان برای چند شب متوالی برگزار می‌شود. در خانه‌ها زنان مراسم مولودی‌خوانی برگزار کرده و برخی نیز این روز را روزه می‌گیرند.    پژوهشگر مردم‌شناسی سازمان میراث‌فرهنگی، صنایع‌دستی و گردشگری استان سمنان با اشاره به این‌که برگزاری جشن ولادت با سعادت امام زمان(عج) در کوچه و گذر و محله شهرهای بزرگ و کوچک از دیگر آداب این مناسبت فرخنده است، ادامه داد: همسایه‌ها با مشارکت اقدام به آذین‌بندی کوچه، چراغانی و تهیه شیرینی، شربت، آش و ... کرده و پذیرای دیگر اهالی شهر و روستا می‌شوند. این مراسم دارای قدمت بسیاری بوده و اهالی کوچه یا خیابان هر سال به طور خودجوش و با عزمی جدی نسبت به برگزاری آن اقدام می‌کنند. دعوت از خطیب و سخنران در مجالس جشن و سرور نیز متداول است.    قلی‌پور خاطرنشان کرد: برگزاری مجالس مولودی‌خوانی در مساجد و منازل از دیگر آداب جشن نیمه شعبان است، مداحان با خواندن ابیاتی در وصف امام زمان(عج) حاضرین را به وجد آورده و به مجلس شور و هیجان خاصی می‌دهند، در این شب‌های جشن و سرور بسیاری افراد که با نیت قبلی نذرشان برآورده شده اقدام به ادای نذر خود در قالب پخت غذای نذری، پخش کردن شیر، آش، شربت، شیرینی و ... می‌کنند. به طور کلی در این ولادت با سعادت همه مردم استان در شهرها و روستاها به شادی و سرور می‌پردازند. حتی در روستاهای دور دست نیز زنان عشایر با پخت نان قندی کام خود و دیگر اعضاء خانواده را شیرین می‌کنند.     ,استان ها - سمنان,از نذر «گولاچ و چلپک» تا «بشقاب‌های چراغ برات»,یکشنبه ۲ خرداد ۱۳۹۵ - ۰۵:۲۲,"نيمه شعبان ,سمنان,گردشگري"
مدیرکل اطلاعات استان همدان با اشاره به اینکه استان در مسیر مرکز و استان‌های مرزی قرار دارد، گفت: اداره‌کل اطلاعات استان در دو مرحله موفق شد دو تن از تروریست‌ها را که از اتباع ایرانی بودند شناسایی و در محدوده استان دستگیر کند.    به گزارش خبرنگار خبرگزاری دانشجویان ایران(ایسنا)، منطقه همدان، وی در جمع خبرنگاران، با اشاره به تصویب قانون تأسیس وزارت اطلاعات در سال 62 در مجلس شورای اسلامی و آغاز به کار آن در سال 63، اظهار کرد: برای پرسنل اداره اطلاعات همین افتخار بس که امام خمینی(ره) مدال سربازی گمنام امام زمان(عج) را برسینه‌هایشان مزین کردند و مقام معظم رهبری هم فرمودند وزارت اطلاعات پایگاه عظیم مبارزه و جهاد است و فعالیت‌هایشان مجاهدت‌های خاموش است و افتخار می‌کنیم در چنین عرصه‌ای مشغول خدمتیم و امیدواریم در این مسیر راست قدم باشیم.    وی با اشاره به اینکه در هیچ کجای دنیا سرویس‌های اطلاعاتی در معرض دید عموم قرار نمی‌گیرند و نحوه خدمت و عملکرد خود را برای مردم بازگو نمی‌کنند، خاطرنشان کرد: به علت اینکه ما خود را از مردم دانسته و از مردم هستیم، وظیفه خود می‌دانیم در خدمت مردم باشیم و به طور قطع براساس فرمان مقام معظم رهبری در سال 95 مبنی بر اقتصاد مقاومتی، اقدام و عمل رویکرد و جهت‌گیری‌های خود را در این راستا خواهیم داشت.    وی ادامه داد: تمام برنامه‌ها، رویکردها و اقدامات اداره اطلاعات معطوف به اجرایی کردن سیاست‌های اقتصاد مقاومتی است و نخستین اداره که به طور رسمی و کتبی به مقام ارشد استان در این زمینه اعلام آمادگی کرد، اداره‌کل اطلاعات بود.    وی با اشاره به اینکه اداره اطلاعات آمادگی کامل برای کمک به مسئولان استان در مسیر تحقق اقتصاد مقاومتی را دارد، عنوان کرد: عمده فعالیت‌های ما در استای مصون‌سازی مسائل اقتصادی از طریق دو شورای اصلی و فعال استان شامل حفظ حقوق بیت‌المال و دستگاه‌های نظارتی دنبال می‌شود.    وی افزود: فرماندهی اقتصاد مقاومتی که در هیئت دولت به ریاست معاون اول رئیس جمهور و ستاد آن در استان‌ها به ریاست استانداران تشکیل شده دارای چهار کارگروه است و اداره‌کل اطلاعات نیز در این کارگروه‌ها عضویت داشته و ایفای نقش می‌کند بنابراین بر ماست فرامین مقام معظم رهبری را در اقتصاد مقاومتی تبیین کرده و زمینه و بستر اجرایی شدنش را فراهم کنیم.  ابطحی با تاکید بر اینکه ایجاد فضا امن و آرام برای سرمایه‌گذاری یکی از ملزومات اقتصاد مقاومتی است، تصریح کرد: جلب توجه مسئولان استان به توانمندی‌های داخل از وظایف اداره اطلاعات است.    وی با بیان اینکه دیدن موانعی که بر سر اجرای اقتصاد مقاومتی است از وظایف این اداره به شمار می‌آید ، اضافه کرد: بسیاری از مواقع تصمیماتی با انگیزه کمک مانع اجرای اقتصاد مقاومتی است و در مواردی تصمیماتی ناشی از بی‌توجهی به سیاست‌ها مانع از اجرا می‌شود بنابراین اداره اطلاعات در دو زمینه ایجابی و سلبی به تحقق اقتصاد مقاومتی کمک می‌کند.    وی با اشاره به اینکه خیز برداشته شده استان برای جذب سرمایه‌گذار داخلی و خارجی تهدیدها و فرصت‌هایی به دنبال دارد، اظهار کرد: در هر دو زمینه به استان کمک می‌کنیم تا فرصت‌ها را به درستی ببینیم و بشناسیم که مبادا به خطا موضوعی را فرصت بدانیم و تهدیدهای ناشی از سرمایه‌گذاری‌ها را هم رصد می‌کنیم.    مدیرکل اطلاعات استان همدان با بیان اینکه جلوگیری از تعطیلی واحدهای تولیدی و رونق بخشیدن به فعالیت آنها از سیاست‌های دولت است، خاطرنشان کرد: یکی از مهمترین رویکرد‌های همه دولت‌ها رفع بیکاری و ایجاد اشتغال است ودولت برای خوش کردن ذائقه مردم این کار را دنبال می‌کند.    وی ادامه داد: مدیریت ارشد استان تمام تلاش خود را برای ایجاد اشتغال و رفع موانع تولید به کار می‌بندد و ملاک موفقیت علاوه بر آمار ارائه شده، مشاهده آن در صحنه عمل است و باید گویای آمارها باشد که در این خصوص باید به واحدهای تولیدی امید داده و به آنها کمک کنیم تا حرکت‌های صورت گرفته به ثمر بنشیند و به منصه ظهور برسد.    وی به موانع موجود در ضوابط، قوانین و اجرا اشاره کرد و افزود: آنچه مسلم است عزم دولت بر کاهش بیکاری و رفع موانع تولید است که امیدواریم به تدریج مشکلات و موانع برطرف شود.    وی با بیان اینکه روح اقتصاد مقاومتی و مقاوم کردن اقتصاد نگاه به درون است، عنوان کرد: روح اقتصاد مقاومتی این است که نگاه خود را از کمک‌های خارجی دور کرده و به فرصت‌ها و داشته‌های داخلی معطوف کنیم.    وی ادامه داد: دراستان همدان توانمندی‌های زیادی وجود دارد که کمتر به آن توجه شده است و از آن جمله می‌توان به لالجین به عنوان بزرگترین شهر سفال جهان اشاره کرد که در مسیر تبدیل شدن به شهر جهانی است اما متاسفانه ظروف چینی را در کنار محصولات داخلی می‌بینیم که این یک نقص است.    وی اضافه کرد: چطور اجازه می‌دهیم در جایی که شهر سفال کشور است صنایع‌دستی چنینی هم عرضه شود؟ درو اقع این مساله نشان‌دهنده دور ماندن از توانمندی‌های داخلی است بنابراین هر اندازه به توانمندی‌ها امید ببندیم در مقاوم کردن اقتصاد موفق می‌شویم.    وی در بخش دیگری با تاکید بر اینکه در گذشته و هم‌اکنون اداره‌کل اطلاعات هیچ فعالیت اقتصادی نداشته و ندارد، اظهار کرد: از سپاه هم چندان فعالیت اقتصادی سراغ نداریم جز چند طرح در راستای تحقق اقتصاد مقاومتی آن هم توسط بسیج، هیچ طرح اقتصادی اجرا نمی‌کند.    وی در ادامه با اشاره به اینکه حضور ایران در منطقه حضور سرنوشت‌سازی برای اسلام بوده است، خاطرنشان کرد: این حضور همه رویکردها، تصمیمات و اهداف استکبار جهانی را در منطقه به بن‌بست جدی رسانده است و خوشبختانه جمهوری اسلامی ایران در منطقه در بهترین شرایط عزت و اقتدار قرار دارد.    وی همچنین در خصوص اجرای اصل 44 قانون اساسی در استان یادآور شد: به طور قطع و یقین اداره اطلاعات نیز در کنار مجریان نظام در این راستا قدم‌هایی برداشته است.    وی در خصوص انحرافات مالی مدیران استان نیز گفت: این مساله موضوع مهمی است و نباید بر اساس حدس و گمان، مواردی را مطرح کرد اما در صورت ارائه گزارشی در این خصوص اداره اطلاعات استان وارد کار می‌شود و پیگیری‌های لازم را انجام می‌دهد.    وی در پاسخ به سوال خبرنگار ایسنا مبنی بر صحبت‌های وزیر اطلاعات در خصوص دستگیری 20 گروه تروریستی در سال گذشته و سهم استان از آن، با تاکید بر اینکه وضعیت امنیتی خوبی در استان همدان داریم، اظهار کرد: با وجود اینکه استان همدان همجوار استان‌های مرزی است اما در سایه خدمت نیروهای امنیتی و عزیزان در اداره اطلاعات از بهترین امنیت برخورداریم.    مدیرکل اطلاعات استان همدان با اشاره به اینکه استان در مسیر مرکز و استان‌های مرزی قرار دارد، تصریح کرد: اداره‌کل اطلاعات استان در دو مرحله در انتقال گروه‌های تروریستی به ویژه داعش از مرز به سمت تهران موفق شد دو تن از تروریست‌ها را که از اتباع ایرانی بودند را شناسایی و در محدوده استان دستگیر کند.    وی در ادامه به چالش‌های امنیتی استان اشاره کرد و گفت: مهمترین چالش وجود سرویس‌های اطلاعاتی است به طوریکه آنها با چهار رویکرد جمع‌آوری اطلاعاتی به معنای عام، تأثیرگذاری بر تصمیمات و تصمیم‌گیران استان، ایجاد نارضایتی اجتماعی و ایجاد خرابکاری صنعتی فعالیت می‌کنند که البته آخرین رویکرد کمتر در استان دیده می‌شود.    وی با بیان اینکه تلاش اداره اطلاعات استان جمع‌آوری سرویس‌های اطلاعاتی است، خاطرنشان کرد: جاسوسی تلفنی منافقین از دیگر چالش‌های امنیتی استان است که هوشیاری لازم مسئولان می‌طلبد.    وی با اشاره به اینکه تهدید از طریق فضای مجازی از دیگر چالش‌هاست که به اعتقاد ما با فضای واقعی تفاوتی ندارد، تصریح کرد: استفاده از بستر قومیت‌ها از دیگر چالش‌های امنیتی است که در استان با آن مواجهیم و خرده فرهنگ‌ها گرچه زیبایی استان بوده و جامع و کامل بودن آن را می‌رساند اما بعضا مورد سوءاستفاده افراد ضدانقلاب قرار می‌گیرد.    وی درخصوص امنیت انتخابات در استان عنوان کرد: انتخابات در استان همدان سالم بود و هیچ‌گونه مورد امنیتی در جریان برگزاری این رویداد سیاسی در استان نداشتیم.    وی در ادامه به فعالیت فرقه‌های ضاله در استان اشاره کرد و گفت: این فرقه‌ها در استان فعالیت داشته و دارند بنابراین یکی از وظایف اداره اطلاعات مواجهه، مقابله و محدود کردن این فرقه‌هاست الیته اگر آنها در چارچوب قوانین جمهوری اسلامی ایران فعالیت کنند مانعی نیست در غیر این صورت نقطه افتراق ماست.      وی اضافه کرد: در همین راستا فرقه مسیحیت تبشیری صهیونیستی طی یکی دو سال گذشته فعالیت نموده و حتی کلیسای خانگی راه‌اندازی کرده بودند که با اعضا آن پس از شناسایی و دستگیری برخوردهای لازم صورت گرفت.    مدیرکل اطلاعات استان همدان با بیان اینکه بزرگترین تهدید کشور تغییر باورهای مردم به ویژه دینی است، تاکید کرد: در بیرون از کشور کانون‌ها و مراکزی وجود دارد که شبانه‌روز و به جد برای پیشبرد چنین اهدافی برنامه‌ریزی و توطئه می‌کنند که عمدتا مسیر حرکتشان از طریق فرقه‌های نوظهور عبور می‌کند بنابراین وظیفه روحانیت است که با کیفیت بهتر و بیشتری در افزایش اعتقادات و باورهای دینی مردم تلاش کنند.    وی تصریح کرد: هر چه باورها و هنجارهای جامعه خدشه‌دار شود راه نفوذ دشمن هموار می‌شود که مورد دغدغه برای ما است.    به گفته وی، کاهش اعتقادات مردم بستر نفوذ است به طوریکه هر حرکتی که اعتقادات مردم را کاهش دهد، مسیر نفوذ را باز می‌کند بنابراین باید مراسم‌های عمومی با رعایت عفاف و حجاب برگزار شود و در مجامع عمومی به ویژه کارمندان دولت به حفظ حجاب اهتمام ورزند.    وی در بخش دیگری در خصوص انتصابات استان اشاره کرد و یادآور شد: بحث انتصابات در استان و کشور تابع چارچوب است به طوریکه در مشاغل حساس از وزارت اطلاعات استعلام می‌شود البته لزوما هر انتصابی با هماهنگی و نظر این اداره نیست.  وی افزود: بر توانمندی و ناتوانی شخصی برای انتصاب اظهارنظر نمی‌کنیم؛ چرا که احراز توانمندی افراد از حوزه فعالیت ما خارج است و تنها صلاحیت امنیتی افرادسنجیده می شود.    مدیرکل اطلاعات استان همدان با اشاره به وجود کمیسیون تعیین صلاحیت در اداره اطلاعات خاطرنشان کرد: یک مشاور حقوقی در این کمیسیون از طرف مستعلم حضور دارد تا از فرد موردنظر دفاع کند.       ,سياسي - سياست داخلي,دستگیری دو تروریست‌ در همدان,یکشنبه ۲ خرداد ۱۳۹۵ - ۱۱:۰۸,وزارت اطلاعات
گروهک تروریستی داعش برای ادای فریضه حج ساکنان مناطق تحت اشغال خود، شرایط سنی و رهن و ضمانت تعیین کرد.    به گزارش ایسنا، شفقنا به نقل از پایگاه خبری کلنا شرکاء وابسته به مخالفان سوری نوشت: گروهک تروریستی داعش با تغییر در موضع قبلی در قبال ادای فریضه حج از سوی ساکنان مناطق تحت اشغال خود، اعلام کرد که بنا به شرایط مشخصی به آنها اجازه می‌دهد فریضه حج را به عنوان یکی از ارکان دین مبین اسلام به جای آورند.    بر اساس این گزارش، افراد ساکن مناطق تحت اشغال داعش و خواهان ادای فریضه حج باید متولد سال 1970 میلادی و قبل از آن باشند، دوره شریعت را پشت سر گذاشته و برای تضمین بازگشت به محل زندگی خود پس از پایان موسم حج نیز باید اسناد مالکیت مورد تأیید از قبیل سند خانه را به رهن بگذارند و دو تن از عناصر وابسته به این گروهک تروریستی نیز ضامن آنها شوند.    گروهک تروریستی داعش همچنین از افراد خواهان ادای فریضه حج در مناطق تحت اشغال خود خواست که برای اثبات هویت خود، فتوکپی شناسنامه، دو قطعه عکس و فتوکپی مجوز رسمی حج را به همراه داشته باشند.    بدین ترتیب، شروط داعش عبارتند از: 1- داشتن معرفی‌نامه از دو تن از عناصر داعش، 2- سپردن وثیقه ملکی به داعش برای بازگشت، 3- فرد متولد 1970 میلادی و قبل از آن باشد، 4- دوره آموزشی داعش را دیده باشد.    هنوز معلوم نیست این افراد با چه گذرنامه‌ای و از چه طریق می‌توانند به حج بروند.     ,رسانه هاي ديگر - رسانه ديگر,شروط داعش برای سفر حج,شنبه ۱ خرداد ۱۳۹۵ - ۱۰:۳۰,
کیلومتر یک اتوبان تهران - کرج به دست راست که بپیچی، وارد پارک ارم می‌شوی. اگرچه زمانی خارج از شهر محسوب می‌شد، اما حالا پنجره ساختمان‌های مسکونی دور و بر، اینجا را احاطه کرده‌اند. انتظار داری حالا که روزهای خوش بهار است و هوا دلپذیر و مطبوع، وارد پارکی شلوغ و پر رفت آمد شوی، اما در همان بدو ورود می‌فهمی انتظارت چندان درست نبوده.    به گزارش ایسنا، روزنامه ایران افزود: تابلوهای راهنما مدام مسیر شهربازی 1، 2 و باغ‌وحش ارم را یادآوری می‌کنند. هوای تهران آفتابی است، همراه با بادی ملایم. از اینجا کوه‌های شمال تهران نزدیک به نظر می‌رسند. پارک ۷۲ هکتاری ارم که از سال ۱۳۵۷ به این‌سو به‌وسیله بنیاد مستضعفان اداره می‌شود، با دو محوطه و وسایل بازی‌ که قدمتشان به بیش از ۴۰ سال بازمی‌گردد، پذیرای شهروندان است.    تهران شاید یکی از معدود پایتخت‌های جهان است که مجموعه بازی و سرگرمی مدرن و درحد استانداردهای بین‌المللی ندارد. این حرف خیلی از کارشناسان شهری است. تهران هرچه دارد در زیر سقف کوتاه مجتمع‌های تجاری گوشه و کنارش، با هوای خفه و دم‌کرده و شلوغی بیش‌ از حدشان جمع شده؛ فضاهایی که اجازه کافی برای تفریح و لذت بردن را نمی‌دهد.    پارک ارم آن زمان در ابتدای دهه ۵۰ شمسی در حاشیه شهر تهران ساخته شد و تا سال‌ها بزرگ‌ترین و مدرن‌ترین پارک خاورمیانه به‌حساب می‌آمد. بعد از انقلاب، بنیاد مستضعفان مسئولیت اداره آن را برعهده گرفت و در بهار سال ۱۳۹۵ به نظر می‌رسد هنوز این پارک با همان تکنولوژی و دستگاه‌های قدیمی‌اش می‌چرخد و چندان به‌روز نشده است.    زنگ‌زدگی بسیاری از دستگاه‌ها توی چشم می‌زند. برخی وسیله‌ها بارها شکسته و دوباره و دوباره جوش‌ خورده‌اند. صندلی‌ها کثیف و کمربندهای ایمنی برخی دستگاه‌ها پاره است. چندتایی را گره‌زده، دوخته یا با چسب نگه‌ داشته‌اند. با این‌ همه نمی‌توان مانع هیجان و شادی کودکان و جوانانی شد که می‌خواهند صدای جیغ و فریادشان را همراه با خنده به گوش آسمان برسانند.    با همه احوال فعلی پارک ارم، این محوطه با باغ‌وحش، دریاچه و دو پارک بازی‌اش هنوز ظرفیت تبدیل‌ شدن به بزرگ‌ترین و مدرن‌ترین شهربازی تهران و بلکه خاورمیانه را هم دارد.    وارد شهربازی اول پارک می‌شوم، یک سرسره بادی در این محوطه می‌بینم که به نظر می‌رسد یکی از وسایل جدید مجموعه است. روی قسمتی از بدنه این سرسره قرمز نوشته‌ شده: سال ساخت؛ ۱۳۹۴. مسئول سرسره که پسر جوانی است و با تلفن همراهش در حال رصد کردن شبکه‌های اجتماعی با ناراحتی می‌گوید: باز هم آخر هفته قرار است باران بیاید و ما تعطیل هستیم.    از او می‌پرسم: این سرسره را چقدر اجاره کرده‌ای؟    می‌گوید: هر 6 ماه 60 میلیون تومان، اما تا حالا دو میلیون تومان هم کار نکرده‌ایم. آخر ماه هم باید قرارداد را تجدید کنیم.    نیم ساعتی کنار او و دستگاهش می‌ایستم، جز یکی دو نوجوان کسی نیست که دلش بخواهد سر بخورد. می‌پرسم: صرف دارد با این قیمتی که گفتی؟  رو به جوان دیگری که همان نزدیکی‌ها ایستاده، اشاره می‌کند: همکارم است، دو نفری اینجا هستیم. ساعت 4 بعد از ظهر کارمان را شروع می‌کنیم. این کار را نکنیم چه کنیم؟ البته در نهایت ماهی یک و نیم تا دو میلیون تومان برایمان دارد. بلافاصله و بدون مکث هم اضافه می‌کند: البته بعد از کسر هزینه‌های برق، آب و شهرداری.    تله‌سیج پارک کار نمی‌کند. دلیلش را که می‌پرسم می‌گویند، تعمیرات دارد: تازه یادشان افتاده وسیله‌ها را تعمیر کنند. خانمی که کنارم ایستاده این را می‌گوید و رو به پسر و دختر جوانی که همراهش هستند، می‌گوید: برویم شهربازی دو.    اگر این تله‌سیج فعال ‌بود، می‌شد با نشستن روی صندلی‌های فلزی آن از فراز دریاچه بزرگ پارک رد شد و مسیر طولانی بین شهربازی 1 و 2 را طی کرد. ظاهراً محوطه شهربازی 2 طرفداران بیشتری دارد، شلوغ‌تر است با دستگاه‌های بهتر و متنوع‌تر.    برخی دستگاه‌های آن تا 700 میلیون تومان برای هر 6 ماه اجاره داده می‌شود؛ دستگاه‌هایی با تکنولوژی ۵۰ سال پیش که ظاهراً تا حالا هم خوب دوام آورده‌اند. خانمی که با پسرش به پارک آمده، رو به او می‌گوید: چند دقیقه هیجان و ترشح آدرنالین به این‌همه خطر می‌ارزد؟ ببین چقدر وسایل اینجا کهنه است. خیلی قدیمی‌تر از هواپیماهایی که سوار می‌شویم! نگرانی این زن بی‌مورد هم نیست. در پارک ارم حادثه کم رخ نداده، یکی‌اش دو سال قبل سقوط ترن هوایی پارک که در آن سه دختر جوان آسیب جدی دیدند. یکی از دخترها برای همیشه قطع نخاع شد و توانایی راه رفتن را از دست داد.    دکه‌ها و اغذیه‌فروشی‌های پارک هم که دیگر داستان جداگانه‌ای دارند. اصلاً چند دقیقه‌ای یادت می‌رود که در شهر بزرگی مثل تهران هستی تا سوار چرخ‌وفلک ‌شوی و به بالاترین نقطه برسی، آن وقت یادت می‌آید تهران را و هوای دل انگیز بهارش را؛ کوه‌هایی که به تو نزدیک‌تر از همیشه‌اند با چشم‌اندازهایی زیبا و دلفریب.    انگار متصدیان چرخ ‌و فلک هم می‌دانند که این وسیله چندان قابل‌ اعتماد نیست. برای همین با وجود صف بلندی از مشتاقان که در میان نرده‌های فلزی زنگ‌زده به هم فشرده‌ شده‌اند، تنها چهار کابین آن را پر می‌کنند. آنها که در صف ایستاده‌اند، مجبورند به اتاقک‌های خالی زل بزنند تا بالاخره نوبتشان برسد. مسئول همین چرخ و فلک می‌گوید: تعطیلات عید وضع ما بهتر بود، دیگر رفت تا تابستان.‌ تازه همه تابستان هم که نه بیشتر شهریورماه شلوغ می‌شود. همه کار ما به همین دو ماه ختم می‌شود و بقیه سال دیگر وقت تلف کردن است.    یک ساختمان چند طبقه متروکه هم وسط دریاچه پارک خودنمایی می‌کند. به نظر می‌رسد سال‌ها کسی به آن رفت‌ و آمد نداشته، آن طور که می‌گویند، گویا پیش از انقلاب محل برگزاری جشن‌ها و مراسم‌ بوده اما پس از آن بدون استفاده رها شده است. تنها رستوران دریاچه بنری دارد بر پارچه‌ای رنگ و رو رفته و کثیف: تنها رستوران روی جزیره. پله‌های چوبی و فلزی‌اش راه رفتن را سخت می‌کند، از تخت‌های کوچک و نامرتبش هم پیداست مشتری زیادی ندارد.    تهران، شهری با بیش از 10 میلیون جمعیت، نباید وضعیت شهربازی‌اش این باشد. مرد میانسالی که با خانواده‌اش برای دیدار با اقوام از کرمانشاه به تهران آمده، این را می‌گوید.    شهرداری تهران چند سالی است در قراردادی با بخش خصوصی، به دنبال راه‌اندازی مجموعه‌ای تفریحی است در ضلع شمالی اتوبان همت و مشرف بر دریاچه خلیج‌فارس، با نام پروژه هزار و یک شهر، اما گفته می‌شود هنوز 10 درصد کارش هم پیش نرفته. انگار تهرانی‌ها حالا حالاها باید به همین پارک‌ها و دستگاه‌های زهوار در رفته و رنگ و رو رفته‌اش دل‌ خوش کنند.     ,رسانه هاي ديگر - رسانه ديگر,گشت و گذاری در بزرگترین پارک خاورمیانه,شنبه ۱ خرداد ۱۳۹۵ - ۱۰:۴۱,
رئیس همایش بین‌المللی اقتصاد شهری از اعلام آمادگی بانک شهر برای هوشمندسازی شهرها خبرداد.    به گزارش سرویس بازار ایسنا، حسین محمدپورزرندی در نخستین همایش بین‌المللی اقتصاد شهری، با اشاره به اهمیت اقتصاد شهری، گفت: با تدابیر و سیاست‌های اعلام شده از سوی مقام معظم رهبری، موضوع اقتصاد شهری با رویکرد اقتصاد مقاومتی، اقدام و عمل در دستور کار است.    وی با بیان اینکه 2 درصد از مساحت کره زمین در انحصار شهرهاست، گفت: 50درصد از جمعیت جهان در شهرها زندگی می‌کنند و پیش‌بینی می‌شود جمعیت شهری تا سال 2050 به بیش از 84درصد جمعیت جهان، یعنی 5.2 میلیارد نفر برسد.    رییس همایش بین‌المللی اقتصاد شهری با بیان اینکه در سال 1950 جمعیت شهری جهان 300میلیون نفر بود، گفت: 40درصد اقتصاد جهانی در انحصار 50 کلانشهر توسعه‌یافته است که اقتصاد جهان را مدیریت می‌کنند.    پورزرندی با اشاره به اینکه امروزه 8درصد به آلودگی شهرها اضافه شده است، بنزین موجود در هوای تهران را 2.5 برابر استاندارد جهانی عنوان کرد، گفت: این در حالیست که جمعیت جهان در سال 2014 حدود 7.2میلیارد نفر بود که پیش‌بینی می‌شود در سال 2050 به 9.1میلیارد نفر برسد.    مدیرعامل بانک شهر، خاطرنشان کرد: 70درصد جمعیت ایران یعنی 50میلیون نفر در شهرها زندگی می‌کنند که پیش‌بینی می‌شود در چند سال آینده جمعیت شهری ایران به 80درصد جمعیت کل کشور برسد.    وی با بیان اینکه در حال حاضر بزرگترین کلانشهرها در اقتصاد جهانی 2شهر نیویورک و توکیو هستند که از درآمد پایدار و مدیریت پایدار شهری برخوردارند، گفت: مهم‌ترین معیار شهرهای پایدار، درآمد پایدار است و در این حوزه حفظ تکنولوژی، ساخت و سازهای مقاوم و کاهش وقت و انرژی نقش مهمی ایفا می‌کند.    رییس همایش بین‌المللی اقتصاد شهری با بیان اینکه از 10شهر اول به لحاظ جمعیتی 9شهر در کشورهای در حال توسعه قرار دارد، گفت: چالش امروز کشورهای در حال توسعه جمعیت بالای آنهاست و 13درصد از شهرهای در حال توسعه درآمدشان در روز کمتر از یک دلار است که فقر شهری از همین موضوع نشأت می‌گیرد.    پورزرندی گفت: ایران جزو 5 کشور اول دنیا به لحاظ گردشگری است و متاسفانه درآمد حاصل از این حوزه کمتر از یک درصد است و باید روی این موضوع بیشتر کار کرد.    وی در ادامه با اشاره به ضرورت همراهی نهادهای مالی برای هوشمندسازی شهری، گفت: بانک شهر که سهام‌دار اصلی آن شهرداری‌ها هستند آمادگی دارد نقش خود را به نحو احسن در هوشمندسازی شهری ایفا کند.     ,بازار - خبر بازار,اعلام آمادگی بانک شهر برای هوشمندسازی شهرها,یکشنبه ۲ خرداد ۱۳۹۵ - ۲۲:۰۴,"بانک,بانک شهر"
سایت انگلیسی بیمه معلم بارگذاری شد.    به گزارش سرویس بازار ایسنا، سایت انگلیسی بیمه معلم برای مخاطبان خارجی راه‌اندازی شد.    سایت انگلیسی بیمه معلم در این نشانی در دسترس است.     ,بازار - خبر بازار,سایت بیمه معلم دو زبانه شد,یکشنبه ۲ خرداد ۱۳۹۵ - ۲۲:۰۶,"بيمه ,زبان انگليسي,بیمه معلم"
با انتشار خبری مبنی بر دستگیری یک عضو منافق در آلبانی، مسعود کشمیری،محمدرضا کلاهی،خورشید فرجی و اعضای طراحی انفجار دفتر حزب جمهوری اسلامی در دایره حدس و گمان‌ها قرار گرفتند.    به گزارش خبرنگار سیاسی خبرگزاری دانشجویان ایران(ایسنا)، سردار سعید منتظرالمهدی در حاشیه نشست خبری خود که عصر روز شنبه 25 اردیبهشت ماه برگزار شد، از دستگیری یکی از عناصر منافق در کشور آلبانی که در انفجار دفتر حزب جمهوری اسلامی نقش آفرین بود خبر داد.    چند ساعت پس از انتشار این خبر و در پی انتشار گمانه‌زنی‌های مختلف یک منبع آگاه به یکی از رسانه‌ها اطلاع داد که عامل دستگیر شده یک خانم بوده است و عامل اصلی تحت تعقیب است.    این خبر در فضای مجازی اذهان عمومی را به سمت مسعود کشمیری عامل انفجار نخست وزیری و محمدرضا کلاهی صمدی عامل انفجار حزب جمهوری اسلامی کشاند.    این دو عنصر منافق آخرین بار حدود دوسال پیش در در آلمان هنگام خوردن غذا در رستورانی در شهر کلن و هنگام رانندگی در شهر هامبورگ آلمان دیده شده‌اند.    با توجه به اظهار نظر سخنگوی ناجا، که عامل دستگیر شده در انفجار دفتر حزب جمهوری اسلامی دست داشته است، کشمیری از دایره حدس خارج می‌شود. این عنصر منافق با بمب‌گذاری در دفتر نخست وزیری عامل شهادت شهید رجایی و شهید باهنر شده است.    در هفتم تیر ماه 1360 یکی از بزرگترین انفجارهای انتحاری تاریخ نظام جمهوری اسلامی ایران توسط گروهک منافقین به وقوع پیوست و داغ هفتاد و دو شهید را بر دل ملت ایران گذاشت.    سازمان مجاهدین خلق مسئولیت این انفجار را بر عهده گرفت و اعلام کرد که گروهی طراح از کمیته مرکزی این حزب مسئولیت اجرای نقشه انفجار انتحاری را بر عهده محمدرضا کلاهی قرار داد. او پس از انفجار از ایران فرار کرد، به عراق رفت و در آنجا با یکی از منافقین به نام خورشید فرجی زنوز ازدواج کرد، سپس به فرانسه و در آخر به آلمان سفر می‌کند.    گفته شده است که فرجی همسر کلاهی قبلا مسئول نهاد منافقین بوده که تنزل رده داشته، مدتی فرمانده گردان ارکان (پشتیبانی) و مدتی مسئول تاسیسات بوده است. وی آموزش خلبانی را گذرانده، آخرین مسئولیتش به عنوان فرمانده یگان پدافند به اصطلاح ارتش آزادی‌بخش سازماندهی شده است.    کلاهی در سال 1370، نسبت به سازمان منافقین به مشکل بر خورد و گفته شده است که پس از جدایی از سازمان طی سال 1372 از عراق به آلمان گریخته است.    با توجه به اطلاعات فوق و با توجه به خبر تکمیلی اعلام شده پس از آن، مبنی بر جنسیت مونث این دستگیر شده، می‌توان حدس زد که ممکن است همسر کلاهی در آلبانی دستگیر شده باشد؛ البته این امر هم ممکن است زن دستگیر شده از اعضای گروه طراحی انفجار دفتر حزب جمهوری اسلامی باشد.    گفته شده است که طی ساعت آینده جزئیات بیشتری از این دستگیری توسط نیروی انتظامی اعلام خواهد شد.    خبرنگار ایسنا: صدف صمیمی   ,سياسي - سياست داخلي,گمانه‌زنی‌هایی درباره خبر نیروی انتظامی,یکشنبه ۲۶ اردیبهشت ۱۳۹۵ - ۰۸:۴۶,منافقين
بر‌اساس ارزیابی هیات داوران ستاد‌ امر‌به‌معروف‌و‌نهی از‌منکر کشور، شورای فرهنگی و ستاد ‌امر‌به‌معروف‌و‌نهی از‌منکر پست‌بانک‌ایران، رتبه برتر در زمینه ترویج فعالیت‌های فرهنگی و امر‌به‌معروف‌و‌نهی از‌منکر درسطح کشور در بین دستگاه‌ها را از آن خود کرد.    به گزارش سرویس بازار ایسنا، سیدمهدی هاشمیان معاون وزارتخانه‌ها و سازمان‌های ستاد امربه معروف و نهی از منکر کشور گفت: روابط‌عمومی پست بانک با بهره‌گیری از ظرفیت‌های رسانه‌ای و فضاهای موجود در درون سازمان خود توانسته است نهایت تلاش و کوشش را جهت ترویج امر‌به معروف و نهی از منکر به‌کار گرفته و تاثیر فراوان در مجموعه داشته باشد.    وی تصریح کرد: کسب رتبه برتر توسط پست‌بانک‌ایران از میان تمامی وزارتخانه‌ها، سازمان‌ها و نهادهای مردمی کشور بسیار مهم و با ارزش است و قطعاً آثار خوبی برای این بانک خواهد داشت.    هاشمیان افزود: نقش روابط‌عمومی‌ها در ترویج ارزش‌های اسلامی و اخلاقی و مصادیق امر به معروف و نهی از منکر بسیار حیاتی است که خوشبختانه در این راستا روابط‌عمومی پست‌بانک‌ایران در اجرای سیاست‌ها و همراهی با اهداف و برنامه‌های ستاد بسیار خوب عمل کرده است.     ,بازار - خبر بازار,کسب رتبه‌برتر ترویج فعالیت‌های فرهنگی توسط پست‌بانک‌,یکشنبه ۲ خرداد ۱۳۹۵ - ۲۲:۱۰,"امر به معروف و نهي از منكر,بانک,پست بانک ایران"
رئیس سازمان جهاد کشاورزی لرستان گفت: استان لرستان با تولید 470 هزار تن در سال 500 میلیارد تومان به اقتصاد استان تزریق می‌کند.    به گزارش خبرنگار خبرگزاری دانشجویان ایران(ایسنا) منطقه لرستان، دکتر عبدالرضا بازدار در گردهمایی توجیهی عوامل و کارگزاران خرید تضمینی محصولات گندم، کلزا و جو، افزود: 52 مرکز خرید گندم، 11 مرکز جو و 3 مرکز مرکز خرید کلزا در سطح استان کار خرید تضمینی این محصولات را انجام می‌دهند.    وی اظهار کرد: در سال 95 یکی از اولویت‌های سازمان جهاد کشاورزی استان، خرید محصولات مهم و اساسی کشاورزی است که در این راستا هماهنگی‌های لازم از طریق تعاون روستایی استان، اداره کل امور عشایری و شرکت غله و شرکت پشتیبانی امور دام انجام شده تا محصولات کشاورزان به موقع خریداری شود.    رئیس سازمان جهاد کشاورزی لرستان با بیان اینکه همه فعالیت‌ها در لرستان متأثر از کشاورزی است، از تجهیز مراکز خدمات جهاد کشاورزی به منظور ارائه خدمات بیشتر به بهره‌برداران بخش کشاورزی خبر داد.    بازدار گفت: در سال‌جاری حدود 60 هزار هکتار گندم آبی، 200 هزار هکتار گندم دیم، 130 هزار هکتار جو و نزدیک به 5 هزار هکتار کلزا در استان کشت شده است و پیش‌بینی می‌شود از این مقدار سطح زیر کشت حدود 470 هزارتن گندم و 180 هزارتن جو و حدود 7000 تن کلزا برداشت شود.    غضنفری، معاون هماهنگی اموراقتصادی و توسعه منابع استانداری لرستان نیز گفت: کشاورزی لرستان حداقل 30 درصد تولید ناخالص استان را به خود اختصاص داده که رقم قابل توجهی است. کشاورزی بخش اقتصادی غالب استان است و درآمد گندم استان با کل سهم اعتبارات عمرانی استان برابر است.       ,استان ها - لرستان,ارزش 500 میلیارد تومانی تولید گندم در لرستان,یکشنبه ۲ خرداد ۱۳۹۵ - ۱۲:۰۸,
نماینده ولی فقیه در استان و امام جمعه کرمان گفت: استان کرمان با کمبود شدید قاضی روبرو است.    به گزارش خبرنگار خبرگزاری دانشجویان ایران(ایسنا)، منطقه کویر، آیت الله سید یحیی جعفری در دیدار با معاون فرهنگی قوه قضائیه با بیان اینکه کار در حوزه قضایی باید مدبرانه دنبال شود افزود: مشکل کمبود قاضی در استان کرمان طی یک مدت کوتاه قابل حل نیست و باید در بازه زمانی مناسبی اجرایی شود.    وی با بیان اینکه کار قضاوت و ساماندهی مسائل قضایی هم اهمیت و ارزش زیادی دارد و هم کار دشواری است، افزود: همه مسئولان امروز کشور روزی در نزد معلم و معلمانی آموزش دیده‌اند و آغاز آموزش از مراحل ابتدایی بسیار مهم است زیرا اگر بخواهیم برنامه‌های خود را از دانشگاه آغاز کنیم، خیلی دیر است. اگر حوزه تعلیم و تربیت درست شود، همه دستگاه‌های کشور از جمله دادگستری و استانداری نیز درست می‌شوند.    آیت الله جعفری ادامه داد: اگر مردم احساس کنند که تبعیضی در کار است، تحلیل‌های نادرست ارائه می‌شود و دستگاه قضایی نیز از این موضوع مستثنی نیست. مسئولان باید نظارت دقیقی بر زیر مجموعه خود داشته باشند تا از بروز تخلفات احتمالی جلوگیری شود.اگر خدای نکرده مردم نسبت به دستگاه قضایی بدبین شوند به سایر حوزه‌ها نیز خدشه وارد می‌شود.   ,استان ها - کرمان,استان کرمان باکمبود شدید قاضی روبروست,یکشنبه ۲ خرداد ۱۳۹۵ - ۱۲:۲۲,
وزارت امور خارجه مالدیو با انتشار بیانیه‌ای از تصمیم دولت این کشور برای قطع روابط دیپلماتیک با کشورمان خبر داد.    به گزارش خبرگزاری دانشجویان ایران (ایسنا)، در بیانیه دستگاه دیپلماسی مالدیو آمده است: دولت مالدیو تصمیم گرفته است روابط دیپلماتیک با ایران را قطع کند.    وزارت امور خارجه مالدیو این ادعای واهی را مطرح کرده که دولت جمهوری اسلامی ایران در خاورمیانه و به ویژه منطقه خلیج فارس سیاست‌هایی اتخاذه کرده که برای صلح و امنیت منطقه زیان‌بار بوده و این مسأله در ابعاد متعددی به ثبات، صلح و امنیت مالدیو نیز مرتبط است.    به گزارش ایسنا، بر اساس این بیانیه، روابط دیپلماتیک ایران و مالدیو دوم ژوئن سال 1975 آغاز شد.    خبرگزاری آسوشیتدپرس گزارش داد، این تصمیم مالدیو که دارای جمعیتی 341 هزار نفری است، از نزدیکی سیاست‌های این کشور به عربستان حکایت دارد. بر اساس این گزارش، سال گذشته ریاض با افتتاح سفارت در مالدیو، مبالغی را به عنوان کمک مالی در اختیار دولت این کشور قرار داد و ضمناً مذاکراتی را به منظور سرمایه‌گذاری آغاز کرد.    عبدالله یامین عبدالقیوم از زمان تصدی ریاست جمهوری مالدیو در سال 2013، سفرهای متعددی به عربستان داشته است.     ,سياسي - سياست خارجي,مالدیو روابط دیپلماتیک با ایران را قطع کرد,چهارشنبه ۲۹ اردیبهشت ۱۳۹۵ - ۰۱:۴۱,
سخنگوی آموزش و پرورش شهر تهران شنیده‌هایی مبنی بر انحلال مدرسه فرزانگان 1 را رد کرد و گفت: مدرسه فرزانگان 1 را به جهت کمی و کیفی توسعه خواهیم داد.     مسعود ثقفی در گفت‌وگو با خبرنگار آموزش و پرورش ایسنا، در توضیح علت تجمع روز گذشته برخی فارغ‌التحصیلان مدارس فرزانگان 1 در مقابل ساختمان آموزش و پرورش شهر تهران اظهار کرد: برخلاف آنچه مطرح شده بود انحلال مدرسه فرزانگان 1 صحت نداشته و از شایعات سازمان یافته است.    وی افزود: مدرسه فرزانگان 1 بزرگترین مجتمع آموزشی تیزهوشان کشور است و زمانی که هیچ کدام از مدارس فرزانگان وجود نداشتند این مدرسه فعال بوده است، با این اوصاف مگر می‌شود کسی درباره انحلال این مدرسه صحبت کند؟    سخنگوی آموزش و پرورش شهر تهران با بیان اینکه مدرسه فرزانگان 1 را به جهت کمی و کیفی توسعه خواهیم داد، گفت: در حیطه توسعه کمی، مکانی به مکان اولیه مدرسه فرزانگان 1 افزوده شده است که دانش آموزان ورودی جدید در آن مکان تحصیل خواهند کرد و کلیه دانش آموزانی که در پایه‌های دوم و سوم هستند در سال تحصیلی جدید نیز در همین مکان فعلی ادامه تحصیل می دهند.     ,اجتماعي - آموزش و پرورش,"انحلال مدرسه ""فرزانگان 1"" صحت ندارد",یکشنبه ۲ خرداد ۱۳۹۵ - ۱۰:۰۶,وزارت آموزش و پرورش
بعد از ماجرای توقیف دو میلیارد دلار از دارایی بانک مرکزی که در قالب خرید اوراق قرضه توسط دولت آمریکا بلوکه شد، دنبال مقصر ماجرا گشتن و اینکه دقیقا در چه دوره‌ای اتفاق افتاده بیش از هر جریانی و جنبه ای دیگر از آن این روزها نمود دارد. جایی که جدای از دولت‌ها، تاکنون حدود پنج رئیس کل بانک مرکزی از زمان آغاز خرید و فروش اوراق در حوزه بین‌الملل تا توقیف این دارایی حضور داشته‌اند؛ از نوربخش تا بهمنی.    به گزارش خبرنگار ایسنا، ماجرا از صدور حکم دیوان عالی آمریکا در ابتدای اردیبهشت ماه امسال، مبنی بر پرداخت دو میلیارد دلار از دارایی‌های مسدود شده ایران برای پرداخت غرامت به خانواده‌های آمریکایی کشته شده در حملات سال 1983، آغاز شد.    وزارت خارجه آمریکا به دنبال اصلاح قانون مصونیت دولت‌های خارجی مصوب کرد تا اشخاص آمریکایی آسیب دیده از حملات تروریستی در هر جای دنیا و یا بازماندگان آنها می‌توانند در محاکم آمریکا علیه دولت هایی که حامی عملیات تروریستی هستند شکایت کنند. اما دولت ایران که معتقد بود بر اساس اصل برابری حاکمیت‌ها و مصونیت دولت‌ها در حقوق بین الملل، محاکم داخلی یک دولت نباید مجاز به رسیدگی به دعاوی مطروحه علیه دولت‌های خارجی باشند، سیاست خود در قبال اینگونه دعاوی را به رسمیت نشناختن این رویه و عدم شرکت در محاکم قرار داد.  با این حال یکی از این دعاوی تحت عنوان پرونده پترسون، مربوط به انفجاری بود که در سال 1983 در لبنان اتفاق افتاد و طی آن مقر تفنگداران دریایی آمریکا در لبنان مورد حمله قرار گرفت و حدود 240 نفر از تفنگداران آمریکایی در آن کشته شدند. بازماندگان این اشخاص، در سال 2003 موفق به دریافت رأیی از دادگاهی در آمریکا شدند که ایران به پرداخت حدود دو میلیارد دلار آمریکا به خواهان‌ها محکوم شد.    اما ماجرای اصلی اینجاست که اشخاصی که در پرونده ها، موفق به تحصیل رأی علیه دولت ایران شده بودند، در مرحله بعد به دنبال پیدا کردن دارایی هایی از نهادهای ایرانی بودند تا بتوانند غرامت خود را دریافت کنند که البته با توجه روابط مالی و اقتصادی ایران و آمریکا عملا از سال 1979 قطع شده بود و ایران دارایی خاصی در قلمروی آمریکا نداشت که از محل آن بتوان آرا را اجرا کرد، بنابراین جهت گیری به سمت توقیف دارایی های خارجی ایران رفت.    در این بین یکی از دارایی‌های هدف، اوراق بهادار دلاری بود که بانک مرکزی ایران در سالهای گذشته خریداری کرده بود. این در حالی است که ایالات متحده آمریکا نیز بدون توجه به موازین بین المللی و در اقدامی بی سابقه با صدور آرای غیابی، اقدام به توقیف اوراق بهادار بانک مرکزی کرد. این توقیف در حالی انجام می شود که در سال 1387 مجددا قانون ممنوعیت مبادلات دلاری با ایران برقرار شد و بانک‌های آمریکایی از نقل و انتقال وجوه دلاری و تبادلات دلاری با ایران منع شدند و کارشناسان نسبت به این موضوع هشدار داده بودند.    به هر حال با رای اخیر دیوان عالی آمریکا و توقیف این دو میلیارد دلار، مدتی است که فضای سیاسی و اقتصادی کشور تحت تاثیر واکنش های متفاوتی قرار دارد. دولت که معتقد است سهل انگاری دولت گذشته موجبات این تضییع حقوق ایران را فراهم آورده و از سویی دیگر دولت گذشته نیز در واکنش‌هایی این موضوع را چندان نپذیرفته و حتی دولت ‌های قبل را نیز عامل این ماجرا می داند.    در حالی بر اساس اعلام مدیران سابق بانک مرکزی، خرید و فروش اوراق قرضه در حوزه بین الملل از سوی ایران از سال 1375 آغاز شده که بررسی دوره‌های بانک مرکزی در این بازه زمانی حدود 12 ساله تا سال 1387 حاکی از رفت و آمد حدود شش رئیس کل است.    گر چه تاکنون زمان دقیقی از انعقاد قراردادی که به خرید این اوراق مرتبط است اعلام نشده و عوامل اصلی آن مشخص نیستند، ولی از سال 1375 که آغاز معاملات اوراق قرضه توسط بانک مرکزی ایران است، حدود دوسال مربوط به دولت ششم و زمان ریاست جمهوری هاشمی رفسنجانی و ریاست محسن نوربخش در بانک مرکزی است که در ادامه و در دولت هفتم و هشتم نیز ریاست نوربخش تا سال 1382 در بانک مرکزی ادامه دارد تا اینکه با فوت وی، برای مدتی کوتاه محمد جواد وهاجی جایگزین او می شود.    اما در سال 1382، ابراهیم شیبانی در اواخر دولت هشتم به ریاست بانک مرکزی منصوب می شود. وی حدود چهار سال در بانک مرکزی ماند اما به دلیل اختلاف نظرهایی که با دولت وجود داشت ترجیح به ترک بانک مرکزی داد و بعد از سه بار استعفا، در نهایت با موافقت محمود احمدی نژاد از این بانک رفت.    دو رئیس کل دیگر نیز بعد از شیبانی به بانک مرکزی رفتند. افرادی که در فاصله سالهای 1386 تا 1392 حضور داشته و دوره بین 1386 یعنی زمان آغاز تحریم‌ها و توقیف دارایی‌های ایران حضور داشته اند.طهماسب مظاهری که در اواخر تابستان 1386 به مدتی کمتر از یکسال به ریاست بانک مرکزی رسید و با رفتن وی محمود بهمنی جایگزین شد. هر دو رئیس کلی که البته در اظهارات اخیر خود مسئولیت این موضوع را نپذیرفته و اعلام کرده‌اند که خرید اوراق در گذشته اتفاق افتاده است.    به هر صورت قرار است بر اساس اعلام رئیس جمهور با تشکیل کمیته بررسی فرایند توقیف این دو میلیارد دلار، به زودی گزارش مبسوطی از این جریان منتشر شود که می‌تواند حاوی اطلاعات تازه‌ای از پشت پرده ماجرای خرید اوراق در شرایط خاص باشد.       ,اقتصادي - بانك، بيمه، بورس,رد پای کدام رییس بانک مرکزی در ماجرای 2میلیارد دلاری دیده می‌شود؟,دوشنبه ۲۷ اردیبهشت ۱۳۹۵ - ۱۳:۰۱,بانك مركزي
در روزهای اخیر ایسنا گزارشی از زنی به نام اعظم منتشر کرد که همسرش او و دو دختر خردسالشان را تا سر حد مرگ آزار داده و 21 روز بدون آب و غذا در خانه‌شان زندانی کرده بود. همسر این زن، معتاد به شیشه است و دچار توهم، ماجرا از آنجا آشکار می‌شود که او مردی را به خانه می‌آورد و از او می‌خواهد بگوید که با زنش رابطه داشته یا نه؟ مرد که وضعیت اسفناک زن و دو بچه را می‌بیند، پلیس را در جریان می‌گذارد. همسر اعظم زندانی می‌شود و اعظم، هانیه و هدیه که یک روز را در بیمارستان می‌گذرانند حالا منتظر نظر دادگاه هستند. این مرد به گفته خواهرش، مادر خود را هم شکنجه می‌داده و  مادر بر اثر همین شکنجه‌ها مرده است و پدرشان هم  از کتک‌های فرزندش در امان نیست.‌    انتشار این خبر که با عکس‌هایی از بدن جراحت‌دیده و سوخته اعظم و فرزندانش همراه بود، در شبکه‌های اجتماعی همخوان و با واکنش‌های مختلفی مواجه شد. شهیندخت مولاوردی  -معاون رئیس‌جمهور در امور زنان و خانواده - با بیان اینکه نتوانسته خواندن این گزارش را به پایان برساند، دستور پیگیری ویژه این پرونده را صادر کرد.  کاربران شبکه‌های اجتماعی هم از این گزارش هولناک متاثر شدند و به این خبر واکنش دادند، هشتگ #اعظم نیز یکی از هشتگ‌های پرکاربرد روزهای اخیر بود. واکنش‌هایی که بخشی از آن به وثیقه 20 میلیونی ابتدایی برای همسر اعظم بود و موج واکنش‌های مختلف دیگری که سبب شد مرد در زندان بماند و قرار تامین وثیقه 20 میلیونی باطل شود.       نمایی از صورت اعظم که توسط شوهرش مورد ضرب و جرح قرار گرفته است      اما غیر از واکنش‌های ابتدایی، ریشه‌یابی این مورد که از انواع خشونت خانگی است که در نقاط دیگر جهان نیز رخ می‌دهد، روی دیگر ماجراست.   شیما قوشه وکیل خانواده است و وکالت زنانی را در موارد مشابه بر عهده داشته است؛ او معتقد است که مهم‌ترین موضوع در بحث خشونت خانگی، نبود قانونِ خاص خشونت خانگی است.  او می‌گوید: سال 1383 قانونی در حمایت از کودکان و نوجوانان تصویب شد که اگرچه قانون محدودی است، اما قابل ارجاع است. اما در مورد خشونت بر زنان قانون خاصی نداریم و در هنگام رخ‌دادن چنین اتفاقاتی، باید به قانون جزای عمومی مراجعه کنیم که در آن دیگر این موضوع مطرح نیست که فرد بزه‌کار و بزه‌دیده در کانون خانواده قرار دارند که این موضوع تاثیرات منفی زیادی دارد؛ در فرهنگ ما همیشه از خانه به عنوان نهادی امن یاد شده و خانه همواره به عنوان جایی که امنیت خانواده را تامین می‌کند، مطرح است. به نظر من با کسی که در چنین فضایی دست به خشونت می‌زند، باید با شدت بیشتری برخورد کرد. نکته دیگر این است که در قانون جزا، عموما خشونت باید اثبات شود، اما در مورد خشونت خانگی قضیه متفاوت است و نباید نیازی به اثبات داشته باشد؛ زیرا در خانه کسی برای شهادت وجود ندارد. شهادت کودکان هم عموما مورد تایید نیست و حتی بهتر است کودکان وارد این پروسه نشوند؛ بنابراین اثبات خشونت با قوانین کنونی دشوار است. اما با نگاه ویژه به این نوع خشونت‌ها در قانون خشونت خانگی، می‌شود مسیر رسیدگی به این پرونده‌ها را تسهیل کرد.    قوشه معتقد است وقتی افراد از فضای اجتماع به خانه پناه می‌آورند، فکر می‌کنند خانه جایی امن است؛ اگر این امنیت از بین برود، مفهوم خانه هم در اذهان تغییر می‌کند.  این وکیل دادگستری همچنین معتقد است که مجازات خشونت خانگی باید شدید باشد تا خانه به فضایی نا امن تبدیل نشود؛ او می‌گوید : منظور از شدید بودن مجازات تنها طولانی‌کردن دوران حبس نیست، بلکه ایجاد شرایطی است که خشونت خانگی به حداقل برسد.  او همچنین به ابعاد فرهنگی این مساله اشاره می‌کند و می‌افزاید: ما در جامعه‌ سنتی‌ای زندگی می‌کنیم، اگر مرد را زندانی کنیم، چون نهادهای حمایتی و سازمان‌های مردم‌نهاد موثر نداریم و مراجعان نهادهای حمایتی دولتی زیاد هستند، ممکن است در نبود مرد، مشکلات دیگری برای خانواده ایجاد شود؛ بنابراین راه تنها زندانی‌کردن مرد نیست، بلکه باید مانند اکثر کشورها در کنار نظارت بر چنین خانواده‌هایی، بر درمان مردان خشونت‌ورز کار کرد. به نظر من بازکردن فضا برای کار نهادهای حمایتی، موثرترین عامل در این زمینه است که می‌تواند از بزه‌دیده و بزه‌کار حمایت کند؛ چون بزه‌کار هم به یک چرخه معیوب وارد شده و او هم نیاز به حمایت دارد.  او با تاکید بر اهمیت ایجاد خانه‌های امن برای حمایت از زنانی که مورد خشونت خانگی قرار می‌گیرند هم می‌گوید:  خانه‌های امن می‌توانند از زنان و کودکان مبتلابه ، حمایت کنند؛ یعنی زنان می‌توانند پیش از آن‌که وارد برروکراسی اداری دادگاه‌ها شوند، جایی برای زندگی داشته باشند و خورد و خوراک و مسکن آنها تامین باشد، حتی در این خانه‌های امن می‌توانند حرفه‌ای بیاموزند تا بعد از خروج از خانه استقلال نسبی شخصیتی بیابند. با این شیوه هم افراد آسیب‌دیده کم می‌شوند و هم از فهرست دختران فراری و زنان کارتن‌خواب و تعداد خودکشی‌ها کاسته می‌شود.  این وکیل خانواده با اشاره به توان محدود نهادها و سازمان‌های حمایتی دولتی چون بهزیستی تاکید می‌کند: سازمان‌هایی چون بهزیستی نمی‌توانند همه جا نفوذ داشته باشند، اما خانه‌های امن می‌توانند در هر محله‌ای ایجاد شوند و زنان می‌توانند در این خانه‌ها درباره شیوه‌های مقابله با خشونت کلامی و فیزیکی آموزش ببینند. حتی پرونده‌ای برای آنها ثبت شود که در شرایط بحرانی از آن‌ها حمایت شود.    زهرا مینویی هم وکیل خانواده است. او هم نبود قانونی مختص به خشونت خانگی را یکی از دلایل ضعف رسیدگی به این پرونده‌ها می‌داند و می‌گوید: متاسفانه عموما کسی از خشونت خانگی باخبر نمی‌شود، من حتی با مواردی مواجه بوده‌ام که کل آپارتمان از آزارهایی که مردی به همسرش می‌رساند، باخبر بودند، اما کسی از ترس مرد جرات نمی‌کرد عیله او شهادت بدهد. وقتی ما قانونی برای حمایت از شهود نداریم، ممکن است کسانی که مطلع باشند هم شهادت ندهند. یکی دیگر از مشکلات ما دید کدخدامنشانه در حل مسائلی چون خشونت خانگی است، بسیاری از پرونده‌ها در دادسرا یا به دلیل کمبود مدارک بسته می‌شود و یا سعی می‌شود با کدخدا منشی پرونده را حل و فصل کنند؛ سیستم قضایی با آمارهای وحشتناک طلاق مواجه است، اما به جای اینکه راه درست را برود، شرایط دریافت مهریه را برای زنان سخت می‌کند و هزینه دادرسی را بالا می‌برد تا آمار طلاق پایین بیاید؛ شاید این روند به کاهش آمار طلاق کمک کند، اما ممکن است به افزایش همسرکشی، همسر آزاری و فحشا دامن بزند.  مینویی با اشاره به اهمیت ایجاد خانه‌های امن نیز می‌گوید: بهزیستی کسی را به عنوان خودمعرف نمی‌پذیرد بنابراین باید در کنار سازمان‌های دولتی، نهادهای مدنی وجود داشته باشند که اعظم و کسانی چون او را بپذیرند و به نهادهای حمایتی معرفی کنند. وقتی این زنان جایی برای پناه بردن نداشته باشند، تغییری در وضعیت آن‌ها حاصل نمی‌شود. اما اگر موسسه‌های حقوقی وجود داشته باشند که از جایی تامین مالی شوند و به زنان مشاوره حقوقی رایگان بدهند و آنها را راهنمایی کنند تا بدانند که از چه راههایی می‌توانند به عدالت دسترسی داشته باشند، آمارهای خشونت خانگی پایین خواهد آمد.     لیلی ارشد مددکار اجتماعی و مدیر خانه خورشید هم معتقد است برای پیشگیری از خشونت خانگی باید اقدامات چندجانبه‌ای صورت بگیرد؛ چون این موضوع ابعاد مختلفی دارد. او که سال‌ها مدیریت خانه خورشید را که پناهگاهی برای زنان آسیب‌دیده است بر عهده داشته، معتقد است: بیشتر این خشونت‌ها در میان افرادی رخ می‌دهد که شرایط اجتماعی و اقتصادی دشواری دارند. متاسفانه نوجوانان و جوانان آموزش‌های لازم در زمینه ارتباط موثر و مهارت‌های زندگی و مهارت‌های اجتماعی نمی‌بینند، این یکی از جاخالی‌های بزرگ در این زمینه است. وقتی ما بلد نباشیم خشم خود را کنترل کنیم، وقتی در هیچ مقطع آموزشی مهارت‌های ارتباط بین فردی را ندیده باشیم، زمینه برای بروز خشونت فراهم‌تر خواهد بود. فرزندان ما شیوه‌های همسری، والدی و فرزندپروری را نمی‌آموزند، احساس مسئولیت را نمی‌آموزند و زمانی که در نقش پدر و مادری قرار می‌گیرند، طبیعتا رفتار مناسبی نخواهند داشت. وقتی مشکلات اجتماعی مثل اعتیاد، بیکاری، مهاجرت بر اثر فقر و حاشیه‌نشینی را به همه این عوامل بیفزاییم، زندگی کردن در شرایط نامناسب سبب می‌شود افراد نتوانند به درستی مراحل مختلف زندگی را طی کنند و این آسیب‌ها مانعی برای رشد همه‌جانبه است. ما فقط رشد فیزیکی نداریم، رشد عاطفی، روانی، اجتماعی و جنسی هم لازم است و وقتی کودک این مراحل را به درستی از سر نگذرانده باشد و در کودکی به اندازه کافی از امنیت کافی برخوردار نبوده‌ باشد، دوست داشته نشده باشد و مورد غفلت واقع شده باشد، حتما در بزرگسالی تاثیرات و عواقبی در انتظارش خواهد بود. اگر چنین فردی در بزرگسالی در شرایط دشوار زندگی کند، ممکن است دست به رفتارهای خشونت‌آمیز بزند. اکثر کسانی که کودک‌آزاری می‌کنند یا به کودکان تجاوز می‌کنند، در کودکی مورد تعرض واقع شده‌اند.  لیلی ارشد با اشاره به تاثیرات مواد مخدر و محرک‌ها هم می‌گوید: اصولا بیماری اعتیاد، بیماری چندوجهی اجتماعی، روانی و فیزیکی است؛ یعنی یک تفاوت‌هایی بین آدم‌هایی که اعتیاد دارند و آدم‌هایی که هرگز مواد مصرف نکرده باشند، هست؛ من در این سال‌هایی که با این افراد کار کرده‌ام، دیده‌ام که یک تفاوت‌هایی بین این آدم‌ها با سایرین هست؛ این آدم‌ها کوله‌پشتی سنگینی دارند از خشم، از اضطراب، از ترس، از مقایسه و طردشدن. وقتی من کوله سنگینی دارم و در شرایط نامناسب اجتماعی قرار می‌گیرم، با تصور بهبود شرایط عاطفی و روانی‌ام، به دلیل عدم آگاهی راحت‌تر وارد اعتیاد می‌شوم. همچنین متخصصان این حوزه می‌گویند مواد صنعتی در هر بار مصرف، تعدادی از سلول‌های مغز را از بین می‌برند، سلول‌هایی که دوباره تولید نمی‌شوند و گاهی مغز دیگر از آن‌ها فرمان نمی‌برد، خودشان می‌گویند: مواد به ما دستور می‌دهد.     این مددکار باسابقه معتقد است که راه حل اصلی این مشکل، پیشگیری نوع اول یعنی آموزش مهارت‌های زندگی و اجتماعی است، او می‌گوید: اگر ما سرچشمه را پیدا نکنیم، صرفا کمک به آدم‌های مغروق، کمکی نمی‌کند.  ارشد می‌گوید: هر روز تعداد آدم‌هایی که درگیر اعتیاد و مسائل آن هستند رو به افزایش است، کمک به این افراد گرچه ضروریست، اما کافی نیست. ما سرچشمه را باید پیدا کنیم. وقتی که از سر رودخانه آدم‌ها در حال وارد شدن هستند نمی‌توانیم به در حال غرق‌شدن‌ها کمک کنیم. اگر پیشگیری نباشد ما نمی‌توانیم کار مشعشعی انجام دهیم. پس انتظار این است که رسانه ملی و سایر رسانه‌ها، آموزش و پرورش و نهادهای آموزشی، به آگاهی دادن به کودکان و نوجوانان برای ایمن‌کردن آن‌ها بپردازند.  اما او هم با اشاره به اهمیت قانون‌گذاری در این زمینه‌ می‌گوید: ما قانون مشخصی برای خشونت خانگی نداریم و تنها عمل خشونت‌زا را خشونت می‌دانیم، مادر پسر 12 ساله‌ای که پدرش او را به دلیل نمره 16 کشته بود در مصاحبه‌ای گفته بود که پدر بارها پسرش را به مرگ تهدید کرده بود، اما در قانون ما چنین جایگاهی برای این موارد نیست. مددکار اجتماعی حتی اجازه ورود به خانه‌ها را ندارد و باید از دادسرا اجازه داشته باشد. خشونت خانگی موضوعی جهانی و فراگیر است، اما کشورهای زیادی با قوانین پیشگیرانه این خشونت‌ها را کاهش داده‌اند، آن‌ها مجازات‌های جایگزین را مورد توجه قرار داده‌اند؛ وقتی فردی خشونتی نشان می‌دهد، همواره مورد نظارت قرار می‌گیرد، آموزش می‌بیند و مجازات او هم بر اساس نوع خشونت عمدتا اجتماعی خواهد بود؛ چنان‌که فردی که در سال چندبار تصادف می‌کند یا هنگام رانندگی مشروب می‌خورد و بد رانندگی می‌کند، گواهینامه‌اش برای 6 ماه گرفته می‌شود تا در شرایط سختی قرار می‌گیرد که خودش دیگر اقدام به خشونت نمی‌کند.    ایسنا - آزاده شمس         ,ايسنا+ - ايسنا+,چرا «اعظم‌» قربانی شد؟,یکشنبه ۵ اردیبهشت ۱۳۹۵ - ۲۰:۲۱,"خشونت خانگی,خشونت عليه زنان"
 نه! اشتباه می‌کنید اگر فکر می‌کنید که ایدز مال آدم‌های بی‌احتیاط است و همه می‌دانند که چه کارهایی خطر ابتلا به این بیماری را بیشتر می‌کند، یا این که همه کسانی که مبتلا به ایدز هستند، خودشان خودشان را در معرض خطر قرار داده‌اند.   نسل جدیدی از مبتلایان به اچ‌آی‌وی هم هستند؛ ‌آدم‌هایی که با این بیماری به دنیا آمده‌اند. تقریبا 15.5 میلیون زن در سرتاسر دنیا مبتلا یا ناقل اچ‌آی‌وی هستند،‌ به خصوص آن‌ها که در کشور های فقیرتر زندگی می‌کنند، ‌دسترسی کمتری به بهداشت دارند،‌ از بیماری‌شان اطلاع ندارند یا از خدمات پزشکی و مشاوره‌ای بهره‌ای ندارند، ‌این ریسک را متحمل می‌شوند که در هنگام زایمان یا شیردهی، فرزندشان را آلوده به این بیماری کنند و این‌ها بچه‌هایی هستند که خودشان نمی‌دانسته‌اند چه فرقی با دیگران دارند.  سازمان بهداشت جهانی می‌گوید یتیم ایدز‌، کودک زیر 15 سالی است که مادرش را بر اثر بیماری ایدز از دست داده باشد. در قاره سیاه،‌ هر 15 ثانیه یک کودک به جمع یتیمان ایدز اضافه می‌شود،‌ اما این فقط مشکل آفریقا نیست.  15 میلیون کودک یتیم ایدز در دنیا وجود دارد که بیشترشان در کشورهای جنوب صحرای بزرگ آفریقا زندگی می‌کنند؛ اما در همه جای دنیا می‌شود سراغشان را گرفت،‌ از جمله در همین ایران حدود 300 کودک یتیم ایدز شناسایی شده و احتمالا تعداد بسیار بیشتری از مبتلایان و ناقلان که شناسایی نشده‌اند.  هفتم می، هجدهم اردیبهشت،‌ به نام این بچه‌هاست. با این که روز جهانی یتیم ایدز هنوز در تقویم سازمان ملل ثبت نشده، ‌بسیاری از سازمان‌های مردم‌نهاد در سرتاسر دنیا این روز را گرد هم می‌آیند و در آن بر حمایت از بچه‌هایی که به خاطر ایدز والدینشان را از دست داده‌اند تاکید می‌کنند، کمک‌های مالی و غیر مالی جمع می‌کنند و آموزش‌هایی برای برخورد با این بچه‌ها به مردم می‌دهند.  انجمن فرانسوا خاویر باگنوس که موسس و رییس آن البینا دو بوسروارای است در سال 2002 اولین بار با برگزاری یک راهپیمایی در خیابان وال‌استریت در نیویورک آمریکا تلاش کرد تا نگاه‌ها را به موضوع مورد نظرشن،‌ حمایت از یتیمان ایدز، جلب کند.  در ایران هم چند سالی است که سازمان‌های مردم‌نهاد توجه‌شان به این مساله جلب شده و از هر فرصتی برای آموزش بیشتر و اطلاع‌رسانی در این مورد استفاده می‌کنند. جمعه‌ای که گذشت، ‌یک روز قبل از هفتم می،‌ یکی از این گرد‌هم‌آیی‌ها در پارک لاله تهران برگزار شد،‌ انجمن احیای ارزش‌ها که حدود دو دهه در کار حمایت از بیماران مبتلا به اچ‌آی‌وی،‌ ایدز ،‌ سابقه دارد،‌ مینی‌بوس آزمایش اچ‌ای‌وی و مشاورانش را به پارک آورده بود و همزمان با تبلیغ برای حمایت از کودکان یتیم ایدز،‌ بروشور و آموزش و تست رایگان ارائه می‌داد، همکارانش به مردم در مورد کار انجمن آموزش می‌دادند و تاکید می‌کردند که ‌ راه‌های انتقال اچ‌آی‌وی،‌ مشخص و محدود است. از مبتلایان به این بیماری نباید ترسید،‌ همسفره شدن و نشستن در کنار آدم‌هایی که درگیر این بیماری هستند به کسی آسیب نمی‌زند و بچه‌های مبتلا به این بیماری هم به آغوش و محبت ما نیاز دارند.  تعدادی از والدین و کودکان درگیر با اچ‌ای‌وی در این برنامه حضور داشتند اما به دلیل حفظ حریم خصوصی‌شان ترجیح دادند حضورشان در چشم نیاید.  اچ‌ای‌وی در ایران هم مانند همه جای دیگر دنیا،‌ بیشتر مردم فقیر را درگیر می‌کند تا کسانی که دستشان به دهانشان می‌رسد. بچه‌هایی که با این بیماری متولد می‌شوند یا یکی از والدینشان را بر اثر این بیماری از دست می‌دهند،‌ علاوه بر این که با بیماری درگیر هستند،‌ باید با فقر هم بسازند. صدها و هزاران نفر ممکن است روبان‌های قرمز نشان حمایت از آدم‌های درگیر با این بیماری را روی لباس‌هایشان بزنند و در مورد این بیماری صحبت کنند،‌ اما مقابله با نگاه‌های منفی به آدم‌های درگیر با این بیماری کمی سخت‌تر است.  یکی از این نگاه‌های منفی را می‌شود در مدارس دید. با این که قانونی برای جداکردن کودکان مبتلا به ‌اچ‌ای‌وی از دیگران در مدارس وجود ندارد، ‌هنوز ترس از این بیماری باعث می‌شود که بچه‌های مبتلا با مشکلاتی برای ثبت نام روبه‌رو باشند؛ ‌بچه‌هایی که معمولا با کمبود اعتماد به نفس مواجه هستند بدون تحصیل آینده آن‌قدرها روشنی ندارند و شاید اگر ما مردم نگاهمان را به این بیماری و مبتلایان به آن با ملایمت همراه نکنیم،‌ هیچ وقت نتوانند زندگی عادی را تجربه کنند.  ترس، حاصل ناآشنایی است. همه ما می‌توانیم با بیشترکردن آگاهی‌مان در مورد اچ‌آی‌وی،‌ از خودمان و دیگران در برابر خسارت‌های این بیماری مراقبت کنیم،‌ چه خسارت ابتلا به بیماری باشد،‌ چه طرد شدن از زندگی عادی به خاطر یک اتفاق، یک اشتباه،‌ یا حتی به خاطر بدشانسی بچه‌هایی که اختیاری در مورد جایی که قرار است در آن به دنیا بیایند نداشته‌اند.    ایسنا - فاطمه کریمخان     مراسم روز جهانی یتیم ایدز        مراسم روز جهانی یتیم ایدز        مراسم روز جهانی یتیم ایدز        مراسم روز جهانی یتیم ایدز        مراسم روز جهانی یتیم ایدز      ,ايسنا+ - ايسنا+,بچه‌ها فقط بچه‌اند، حتی با ‌اچ‌آی‌وی مثبت,شنبه ۱۸ اردیبهشت ۱۳۹۵ - ۱۵:۳۷,بیماری ایدز
 احتمالا این موضوع برای خود ساکنان لندن آن‌قدرها عجیب نیست که برای ما مردم خاورمیانه. خبر این‌جا این طور نوشته می‌شود:  یک مسلمان پاکستانی الاصل‌ شهردار لندن شده است اما در لندن یک سیاستمدار چپ‌گرا که سابقه وزارت در کابینه گوردن براون را دارد با وعده جلوگیری از افزایش قیمت رفت و آمد در فاصله‌های کوتاه و ساختن خانه‌های ارزان‌قیمت به عنوان شهردار انتخاب شده است.   صادق خان 46 ساله،‌ فرزند پنجم یک زوج پاکستانی است که کمی پیش از تولد او به انگلستان مهاجرت کردند و بعد از او صاحب سه فرزند دیگر هم شدند و خانواده 10 نفره‌شان با حقوق پدر که راننده اتوبوس بود و دستمزد مادر که خیاطی می‌کرد می‌چرخید.  با این حال،‌ صادق از همان کودکی برای خودش راه‌های درآمدی داشت. در این مورد می‌گوید:  از وقتی چشم باز کردم پدر و مادرم را مشغول کار دیدم؛ بنا بر این به محض این که توانستم برای خودم کاری پیدا کنم، از فرصت استفاده کردم،‌ چون ما خوشبخت بودیم که در انگلیس زندگی می‌کردیم و پدر و مادرم بخشی از درآمدشان را برای اقوام‌مان که در پاکستان مانده بودند می‌فرستادند.  بچه درس‌خوان با این که هر کاری که از دستش برمی‌آمد انجام می‌داد و حتی گاهی در کارگاه‌های ساختمانی کار می‌کرد، توانسته بود در مدرسه نظر معلم‌ها را به خودش جلب کند. صادق که در علوم و ریاضیات نمره الف می‌گرفت قصد داشت دندان‌پزشک شود اما یکی از معلم‌هایش به او توصیه کرد با ذهن استدلالی که دارد می‌تواند در حقوق موفق‌تر باشد،‌ این درست زمانی بود که پسر نوجوان تحت تاثیر یک سریال تلویزیونی در مورد کار وکلا بود و تصمیم گرفت پیشنهاد معلمش را قبول کند،‌ در نتیجه دندان‌پزشکی فراموش شد.  بعد از این که تحصیلاتش را در رشته حقوق در یکی از دانشگاه‌های لندن تمام کرد‌،‌ حوزه حقوق بشر را برای وکالت انتخاب و چند تایی دعوای بین شهروندان و پلیس، مهاجران و دولت، و کارگران و کارفرمایانشان را وکالت کرد، در همین دوران با همکار وکیلش سعدیعه احمد ازدواج کرد و چند سال بعد در 1999 و 2001 صاحب دو دختر شد.  او که عضو حزب کارگر بود، در سال 2005 اولین بار توانست یک کرسی مجلس را که در پی بازنشسته شدن تام کاکس خالی مانده بود در رقابت با پنج کاندیدای دیگر به دست بیاورد. در همین اول ورود به مجلس او ناچار بود به بعضی سوالات سخت در مورد تروریسم اسلامی پاسخ بدهد، اما از پس این چالش ها برآمد. در سال 2006 او یکی از امضاءکنندگان یک نامه سرگشاده به تونی بلر نخست‌وزیر وقت بود که انتقادهایی در مورد سیاست خارجی او مطرح می‌کرد.  در 2008، روزنامه ساندی تایمز فاش کرد که گفت‌وگوی خان و یک زندانی مسلمان که به جرم دست‌داشتن در عملیات تروریستی در زندان بوده توسط پلیس شنود شده است. جک استراو وزیر دادگستری وقت، دستور رسیدگی به این موضوع را داد و پس از آن وزارت کشور مقرر کرد که گفت‌وگوها بین وکلا و موکلان آنها باید محرمانه بماند و هیچ کس حق شنودشان را ندارد.  بین سال‌های 2008 و 2009 او برای چند ماه در کابینه گردون براون،‌ وزیر امور داخلی (Minister of State for Communities) بود و بعد از آن به وزارت امور حمل و نقل همین کابینه رسید. در 2010 برای بار دوم به مجلس راه یافت ‌و در همین سال بود که در نظرسنجی در مورد 100 چهره بانفوذ دست چپی که توسط روزنامه دیلی تلگراف انجام شد با 84 پله صعود در جایگاه شانزدهم قرار گرفت.  در سال 2010 یک رسوایی مالی برای این نماینده حزب کارگر به بار آمد و مشخص شد که او از پاکت‌های نامه‌ای که هزینه آنها توسط مجلس پرداخت می‌شد برای ارسال کارت‌های تبریک عید و کریسمس استفاده کرده است؛ موضوعی که او را ناچار به پرداخت غرامتی معادل 2 هزار و 255 پوند کرد. او بعدا این موضوع را به گردن بی‌تجریگی و خطای انسانی انداخت و بابتش عذرخواهی کرد.  بعد از این که سمت قبلی‌اش در دولت را از دست داد،‌ اد میلیبند از چهره‌های مطرح حزب کارگر که قبلا برای ریاست این حزب مورد حمایت خان قرار گرفته بود،‌ او را در دولت سایه، که همزمان با دولت مستقر تشکیل می‌شود و برای هر یک از اعضای کابینه یک آلترناتیو دارد که عملکرد او را بررسی کند، به سمت وزارت حمل و نقل منصوب کرد.  از ابتدای 2013، خان علاوه بر سمت قبلی‌اش در دولت سایه،‌ وزارت دادگستری این دولت را هم به عهده گرفت و تا 2015 در این سمت باقی ماند.  اما صحبت در مورد شرکت او در انتخابات برای تعیین شهردار لندن اولین بار در 2013 مطرح شد؛ زمانی که با حضور در تعدادی سخنرانی و ارتباط با رسانه‌ها اعلام کرد که قصد دارد در 2016 برای این سمت کاندیدا شود. در 2015 او توانست در انتخابات داخلی حزب برای تعیین کاندیدای شهرداری در انتخابات لندن رقبایش را کنار بزند و کاندیدای نهایی حزب شود.  وعده‌های خان در مورد فراهم‌کردن خانه‌های ارزان‌قیمت برای بخشی از فقیرترین مردمی که در لندن زندگی می‌کنند،‌ مشابه وعده‌ای است که جرمی کوربن رهبر حزب کارگر در انتخابات سال گذشته میلادی توانست به وسیله آن‌ها رای بیاورد.  صادق‌خان اولین شهردار مسلمان یک پایتخت در اروپاست. بعد از این که نتایج انتخابات اعلام شد،‌ شهردار جدید لندن در نطق بسیار کوتاهی خطاب به مردم گفت:  من در جنوب لندن بزرگ شده‌ام و حتی خودم هم فکر نمی‌کردم روزی بتوانم شهردار لندن شوم،‌ از شما به خاطر این که یک غیرممکن را ممکن کردید ممنونم. ... من بسیار خوشحال هستم که مردم لندن،‌ امید و برابری را انتخاب کردند و از این انتخاب نترسیدند،‌ ترس هیچ وقت ما را حفاظت نمی‌کند،‌ بلکه تنها ما را ضعیف‌تر می‌کند،‌ و سیاست ترس، چیزی نیست که ما در این شهر از آن استقبال کنیم.    ایسنا-فاطمه کریمخان   ,ايسنا+ - ايسنا+,صادق‌خان چگونه شهردار شد؟,یکشنبه ۱۹ اردیبهشت ۱۳۹۵ - ۱۴:۳۶,
همین چند روز پیش، سالگرد تاسیس روزنامه جمهوریت در ترکیه بود،‌ همین چند روز پیش هم البته سردبیر روزنامه را با تیر زدند و بعد هم محکومش کرده‌اند به زندان. ترکیه در میان 180 کشور در رده‌بندی آزادی مطبوعات، رتبه 151 را دارد!  روزنامه جمهوریت 92 ساله است و در طول تاریخش بارها با اخراج روزنامه‌نگارانش،‌ مهاجرت آن‌ها به کشورهای دیگر، محدودیت‌های انتشار و بحران‌های مالی رو به رو بوده است،‌ با این حال همزمان با سخت‌تر شدن شرایط کار روزنامه‌نگاران در دوره رجب طیب اردوغان رییس جمهوری فعلی و نخست‌وزیر قبلی ترکیه، نام این روزنامه بارها به عنوان یکی از مهم‌ترین پایگاه‌های منتقدان دولت شنیده شده است. یک بار در اوج درگیری‌های سیاسی سال 2008 در ترکیه با کوکتل مولوتوف، ‌به دفتر روزنامه حمله شده و بار دیگر بعد از ماجراهای دو سال قبل پاریس، کارکنان این روزنامه تهدید به قتل شدند، حالا به نظر می‌رسد دور جدیدی از حمله‌ها به این روزنامه آغاز شده است،‌ درست بعد از این که سردبیر روزنامه مدارکی در مورد دست‌داشتن دولت ترکیه در جنگ داخلی در سوریه به دست آورده و آن‌ها را منتشر کرده است.       جان دوندار سردبیر روزنامه جمهوریت ترکیه     جان دوندار سردبیر روزنامه جمهوریت همان کسی است که اول این هفته،‌ درست رو به روی دادگاه مورد حمله قرار گرفت؛ فردی که او را  خائن خطاب می کرد یک گلوله به سمتش شلیک کرد که باعث شد یکی از همراهان دوندار،‌ سردبیر دفتر آنکارای این روزنامه زخمی شود،‌ مهاجم را اما بلافاصله دستگیر کردند،‌ و دادگاهی کوتاه او را به پنج سال حبس محکوم کرد. کس دیگری در این حمله آسیب ندید.       سوءقصد به جان دوندار روزنامه‌نگار ترک درست در برابر ساختمان دادگاه انجام شد      مردی که به دوندار حمله کرده بود توسط همسر این روزنامه‌نگار متوقف شد و پلیس او را بازداشت کرد       دوندار، که از دهه 80 میلادی مشغول روزنامه‌نگاری است دکترای علوم سیاسی دارد،‌ برای تعداد زیادی از مطبوعات ترکیه کار کرده یا در آن‌ها ستون ثابت داشته،‌ تعداد زیادی مستند تلویزیونی برای شبکه‌های دولتی و خصوصی این کشور ساخته و 20 کتاب منتشر کرده است. سال گذشته میلادی برای او سال سختی بود. او که در سال 2013 متهم شده که در مورد اعتراضات مردمی به تصمیم دولت برای تخریب یک پارک در استامبول بسیار صریح اظهار نظر کرده است،‌ در سال 2015 سردبیر روزنامه جمهوریت شد. در همین سال روزنامه‌اش برای روزنامه‌نگاری مستقل و شجاعانه برنده جایزه بنیاد گزارشگران بدون مرز شد‌. اما در فاصله کوتاهی بعد از این،‌ او و سردبیر دفتر آنکارای روزنامه،‌ به اتهام عضویت در گروهک‌های تروریستی مسلح برای یک ماه بازداشت شدند،‌ اما چون کسی نتوانست اتهام آنها را ثابت کند،‌ در نهایت آزاد شدند.  دردسرها البته به این‌جا ختم نمی‌شود. بعد از این که روزنامه گزارشی در مورد کمک‌های سرویس‌های اطلاعاتی ترکیه به جنگ در سوریه منتشر کرد در این گزارش عکس‌هایی از کامیون‌های سلاح که به سمت سوریه می‌رفتند هم وجود داشت و این موضوع باعث شد اردوغان شخصا دست به موضع‌گیری بزند. او در اظهاراتش، دوندار را هدف قرار داد و گفت:  شخصی که مسئول انتشار چنین گزارش‌هایی است، هزینه ای سنگین بابت این کار پرداخت خواهد کرد.  دوندار سردبیر روزنامه جمهوریت و اردم گل ‌سردبیر دفتر آنکارای این روزنامه،‌ حالا تحت پیگرد قضایی هستند. وکلای آن‌ها می‌گویند دادستان برای دوندار به اتهام تهیه و انتشار اسناد دولتی درخواست 25 سال و برای گل به اتهام انتشار اسناد دولتی درخواست 10 سال زندان کرده است.  دوندار و همکارش که اول این هفته از سوءقصد و شلیک گلوله جان سالم به در برده‌اند، حالا روانه زندان خواهند شد،‌ سردبیر روزنامه جمهوریت بعد از سوءقصدی که بعد از خروج از دادگاه علیه او انجام شد در دفترش مصاحبه‌ای انجام داده و شرایط امروز ترکیه را مشابه شرایط دوران مک کارتیسم توصیف کرده است:  در یک روز، ما با دو سوءقصد رو به رو شدیم، اولین توسط دستگاه قضا و بعدی توسط اسلحه. مجازاتی که ما با آن رو به رو هستیم و همین طور گلوله‌هایی که به سمت ما شلیک شده‌اند فقط برای ساکت‌کردن ما نبودند؛ این اقدامی علیه تمام ماست، برای این که ما را بترسانند و ساکت‌مان کنند. برای این که ما را مجبور به سکوت کنند؛ با این وجود همه ما باید در دفاع از آزادی مطبوعات و آزادی اطلاعات شجاع باشیم.  ترکیه هیچ وقت بهشت روزنامه‌نگاران نبوده ،‌ اما هیچ وقت هم جهنمی مانند این نبوده است. این نوعی تعقیب توهمات است،‌ مشابه اتفاقی که در دوره مک‌کارتیسم در 1950 در آمریکا افتاده است.  گل هم که در سوءقصد روز شنبه آسیب دیده در این مورد می‌گوید:  حکمی که علیه ما صادر شده، حکمی علیه روزنامه‌نگاری است، و ما آن را قبول نمی کنیم؛ مطبوعات آزاد را نمی‌توان ساکت کرد.    تلاش‌های دولت ترکیه برای ساکت‌کردن مطبوعات البته تنها به خاک خودش محدود نبوده است،‌ در ماه‌های گذشته این دولت یک بار هم از مقامات ایرانی خواسته بود مطبوعات را از تهیه گزارش در مورد پسر آقای اردوغان که گفته می‌شود در فساد مالی دست داشته منع کنند،‌ یک بار هم از یک روزنامه‌نگار آلمانی تبار به خاطر نوشتن مقالات توهین‌آمیز علیه اردوغان شکایت کرده است،‌ و دفتر روزنامه زمان یکی دیگر از روزنامه‌های منتقد دولت هم مورد حمله قرار گرفته است.       اعتراض به حمله به دفتر روزنامه زمان و محدودیت‌های روزنامه‌نگاری در ترکیه     قبل از بحران مهاجران اتحادیه اروپا فشار زیادی به دولت ترکیه وارد می‌کرد تا آزادی‌های بیشتری به روزنامه‌نگاران بدهد، اما حالا که ترکیه قرار است سدی در برابر سیل مهاجران به اروپا، همچنین خانه‌ای برای مهاجرانی که قبلا به اروپا رفته‌اند و دولت‌های اروپایی جایی برای آن‌ها ندارند، باشد، فعالان مدنی در ترکیه می‌گویند توافق‌های اخیر ترکیه و اتحادیه اروپا در مورد مهاجران باعث شده است اروپا برای رعایت حقوق بشر و آزادی مطبوعات، فشار کمتری به دولت بیاورد.    ایسنا - فاطمه کریمخان   ,ايسنا+ - ايسنا+,سوءقصد علیه «جمهوریت»,دوشنبه ۲۰ اردیبهشت ۱۳۹۵ - ۱۷:۲۷,"ترکیه,ايسنا +"
 تایم‌100 فهرستی است که هر سال از سوی مجله آمریکایی تایم منتشر می‌شود و 100 فرد تاثیرگذارِ جهان را معرفی می‌کند. این فهرست اولین بار سال 1999 منتشر شد که نتیجه مباحثه با افراد دانشگاهی، سیاسی و روزنامه‌نگاران بود و حالا سال‏‌هاست که سالانه منتشر می‌شود و افراد مختلفی را چون دانشمندان، نویسندگان، فعالان اجتماعی، بازیگران و سیاستمداران در برمی‎گیرد.   آخرین فهرست مجله تایم به‌ تازگی منتشر شده و 100 فرد تاثیرگذار جهان را در سال 2016 را معرفی کرده است؛ این افراد در پنج دسته پیشروها (Pioneers)، غول‌ها (Titans)، هنرمندان (Artist )، رهبران (Leaders) و شاخص‌ها (Icons) جای گرفته‌اند. در مجله تایم هر کدام از این افراد با متن کوتاهی معرفی شده‌اند که چهره دیگری، این معرفی را درباره آن‌ها نوشته است؛ مثلا کریستوفر نولان، بیل کلینتون، بیل و ملیندا گیتز، میشل بلومبرگ، جان کری، استیون اسپیلبرگ، جو بایدن، استفان هاوکینگز و ...از نویسندگان این متن‌های کوتاه هستند.    برخی از این چهره‌ها را در زیر می‌توانید بیشتر بشناسید:     پیشروها     رویاباف کیهانی  کیپ تورن(Kip Thorne)  کیپ تورن استاد فیزیک نظری دانشگاه ام‌آی‌تی است. او سال‌ها پیش هم‎کلاسی استفان هاوکینگز بوده و یکی از برترین دانشمندان حوزه اخترفیزیک و کسی است که بیشترین تحقیقات را روی نظریه عمومی نسبیت انیشتین داشته است. کیپ تورن در فیلم اینتراستلار هم مشاور کریستوفر نولان بوده و با همفکری او این فیلم ساخته شده است. پژوهش‌های او در اخترفیزیک گشاینده دریچه‌های تازه‌ای به علم است.     کیپ تورن     وفادار به المپیک  ابتهاج محمد(Ibtihaj Muhammad)  ابتهاج محمد شمشیربازی آمریکایی است که بیش از همه برای آوردن حجاب به تیم المپیک آمریکا معروف است. امروز ابتهاج یکی از بهترین شمشیربازان جهان است که البته حجاب اسلامی‌اش را هم حفظ کرده و همراه با تیم آمریکا به المپیک ریودوژانیرو هم خواهد آمد. از حجاب او همیشه استقبال شده و هم‌وطنانش معتقدند که وقتی او با حجاب دارد برای کشورش می‌جنگد، بخشی از آمریکا را نمایندگی می‌کند. او اولین آمریکایی خواهد بود که باحجاب در تیم المپیکی آمریکا حضور پیدا می‌کند.     ابتهاج محمد     پاکسازی هوا  سونیتا ناراین (Sunita Narain)  سونیتا ناراین زن هندی طرفدار محیط‌ زیست و یک فعال اجتماعی سیاسی است؛ او یک پیشروست چون او و سازمانی که در دهلی بنیان‌ نهاده در کاهش آلودگی هوای دهلی پایتخت هند بسیار موثر بوده و بسیاری از پیشنهادهای محیط زیستی او مورد توجه واقع شده است. او همچنین نخبگانی را که آلودگی‌های محیط‌ زیستی را به گردن فقرا می‌اندازند سرزنش و از سیاست‌هایی که ساکنان بومی جنگل‌های هند را متولیان اصلی محیط زیستِ خود می‌دانند، حمایت می‌کند.    شاهدی برای قربانیان جنگ  نادیا مراد (Nadia Murad)  نادیا مراد دختر 21 ساله ایزدی است که در 19 سالگی، شهر، کشور و خانه‌اش را از دست می‌دهد. او سه ماه اسیر داعش بوده و مورد آزار و اذیت و تجاوز از سوی اعضای داعش قرار گرفته است. نادیا اولین بار که از دست داعش فرار می‌کند، گیر می‌افتد و مورد تجاوز گروهی اعضای این گروه قرار می‌گیرد. او که توانسته از دست داعش بگریزد، اکنون در اروپا زندگی می‌کند. نادیا اکنون به همه دنیا سفر می‌کند و از نسل‌کشی داعش علیه ایزدی‌ها سخن می‌گوید؛ هنوز بیش از 30 هزار زن ایزدی در اسارت داعش هستند و او از همه دنیا خواسته برای آزادی این زنان تلاش کنند.     نادیا مراد     اجبار به طبیعت  کریستینا فیگرز(Christiana Figueres)  کریستیانا فیگرز یک دیپلمات کاستاریکایی‌ است که به عنوان دبیر اجرایی کنوانسیون سازمان ملل در مورد تغییرات اقلیمی منصوب شده و بیش از 40 سال است روی مبحث تغییرات اقلیمی کار می‌کند. در سال‌های اخیر تلاش‌های او در گفت‌وگو‌های پاریس به نتیجه نشسته است که یکی از بلندپروازانه‌ترین قطعنامه‌های جهانی علیه تغییرات اقلیمی است.     کریستینا فیگرز     پدری برای مهاجران  موسی زیرای (Mussie Zerai)  موسی زیرای یا پدر موسی، کشیشی رمی است که از کشورش و از رژیم دیکتاتور اریتره به رم گریخته و حالا داوطلب شده تا به مهاجرانی که از آفریقا به اروپا می‌آیند، کمک کند. او بیش از یک دهه است که به یک شاهراه برای مهاجرانی بدل شده که با قایق به ساحل‌های ایتالیا می‌آیند. او در سال 2003 یک مرکز تماس‌های اضطراری برای کمک به مهاجران راه‌اندازی کرد؛ موسی منتقد سرسخت سیاست‌هایی است که در تعصبات عمیق ریشه دارد و بر صدور ویزای محدود تاکید می‌کند. او معتقد است که هیچ مهاجری غیرقانونی نیست.     موسی زیرای     شکارچی فسیل  لی برگر(Lee Berger)  لی برگر یک فسیل‌شناس، انسان‌شناس و باستان‌شناس آمریکایی‌ است و برای کشف یک نمونه انسان اولیه در آفریقای جنوبی، مشهور است؛ انسان نخستینی که او کشف کرده بیش از 2.5 میلیون سال پیش می‌زیسته که او به آن لقب همو نالدی (Homo naledi) داده است؛ او بیش از 1500 استخوان متعلق به این انسان‌های اولیه را در اتاقی بسیار عمیق یافت که به نظر می‌رسید گوری قدیمی باشد.     لی برگر     قهرمان مراقبت‎های پزشکی  راج پنجابی (Raj Panjabi)  راج پنجابی دانش‌آموخته هاروارد است، او وقتی 9 ساله بود از کشورش لیبریا به آمریکا می‏‌گریزد و در سن 24 سالگی به عنوان یک پزشک به لیبریا باز می‎گردد تا به کشورش خدمت کند. او سازمانی غیرانتفاعی تاسیس می‏‌کند و در صف اول مبارزه با بیماری‎های واگیردار می‎ایستد. خدمات چشمگیر او سبب می‎شود در سال 2015 از سوی مجله فورچون به عنوان یکی از 50 رهبر بزرگ جهان معرفی شود و در فهرست 400 نفره مجله فوربس از نیکوکاران جهان قرار بگیرد.     راج پنجابی     دیگر چهره‎های پیشرو تایم لین-منوئل میراندا، کیتی نیکان، گینا رودریگز، آلان استرن، مارک ادوارد و مونا آتیشا، دن کاردر، هوپ جاهرن، فلیکس کلبرگ، روی چوی، پالمر لوکی، لورا اسرمن و شلی هانگ، کیتلین جنر و عزیز انصاری هستند.     غول‌ها     مهندس ارشد اینترنت  ساندر پیچای (Sundar Pichai)  ساندر پیچای به جهان کمک کرده تا کمی تکان بخورد؛ او از مدیران گوگل است و می‎توانید اسم او را گوگل ‎کنید. او مدیرعامل گوگل درایو است، بر روی گوگل کروم، جی‏‌میل و تلفن‏‌های اندرویدی کار کرده، و خیلی از ما امروز نمی‏‌دانیم در کدام طرف خیابان هستیم بدون گوگل مپی که او بر روی آن هم کار کرده. پیچای در یک خانواده متوسط در هند متولد شده و علاقه‏‌اش را به اعداد در 12 سالگی کشف کرده وقتی که خانواده‎اش یک تلفن خریدند. حالا او مهندس است و مهندس‎ها از علم کمک می‏‌گیرند تا مسائل را حل و چیزها را درست کنند. مهندسی از ترکیب منطق و بینش برای حل مساله و ساخت کمک می‎گیرد؛ حالا باید منتظر ماند و دید که ساندر در آینده چه خواهد داشت.     ساندر پیچای     آینده بخشش  مارک زاکربرگ و پرسیلا چان (mark zuckerberg and priscilla chan)  مارک و پرسیلا در بخش غو‌ل‌های مجله تایم به عنوان افراد تاثیرگذار معرفی شده‌اند؛ مارک با ایجاد فیس‎بوک، دنیای ارتباطی آدم‌ها را تغییر داده و پرسیلا هم که یک متخصص اطفال است، بر سلامت اطفال و بهداشت متمرکز است. آن‌ها با ایجاد سازمان خیریه چان زاکربرگ که 99 درصد اموال خود را در آن سرمایه‌گذاری کرده‌اند، به الهام‌بخشانی جهانی بدل شده‌اند که هدف‌شان ارتقای آموزش جهانی، مبارزه با بیماری‌ها و گسترش ارتباطات جهانی است.     مارک و پرسیلا     مرد رنسانسی  الی براد(Eli Broad)  الی براد کارآفرین و نیکوکار آمریکایی است. او بیش از 500 شرکت موفق تاسیس، همچنین به میلیون‌ها نفر کمک کرده به آرزوهایشان برسند و یا با آرامش خاطر بازنشسته شوند. او همچنین برای ارتقای آموزش، هنر و پزشکی، کمک‌های بزرگی کرده و تلاش‌های بسیاری هم درباره قوانین اسلحه انجام داده؛ چنانکه به سختی می‌توان گفت او در صنعت، کمک‌های بیشتری به جهان کرده و یا با فعالیت‌های بشردوستانه‌اش.     الی براد     نگهبان پادشاهی  محمد بن نایف(Mohammed bin Nayef)  محمد بن نایف نقش بزرگی در حفظ سلطنتی دارد که پدربزرگش آن را ایجاد کرده است. او بعد از مرگ عمویش ملک عبدالله در سال 2015 به نخستین نفر در صف جانشینی تاج و تخت قرار گرفت و نقش مهمی را در تصمیم‌گیر‌ی‌های عربستان به ویژه در ارتباط با داعش بازی می‌کند.     محمد بن نایف     سرمایه‎گذار عکس‏‌های ماه  یوری میلنر(Yuri Milner)  یوری میلنر یک رویاپرداز است، او یک فیزیکدان روس است، اما این تنها چیزی نیست که سبب شده یوری یک غول باشد، او روی دوربین‏‌های دیجیتالی آسمان سرمایه‏‌گذاری کرده؛ چیزی که سبب شده استفان هاوکینگز از او و شجاعتش در ایجاد راهی برای سفرهای بین سیاره‏‌ای بنویسد. یوری سرمایه‏‌گذار بی‏‌باکی ‎است و در فیس‏بوک، توییتر و علی‏‌بابا هم سرمایه‌‏گذاری کرده است.     یوری میلنر     هسته اپل  تایم کوک (Time Cook)  اپل به خاطر زیبایی و خلاقیت محصولاتی مشهور است که جهان را با تغییر شیوه اتصال و خلق ارتباطاتش تغییر داد، همچنین شیوه‏‌ای را که ما کار، فکر یا عمل می‏‌کنیم تغییر داد. اما ادامه دادن به مسیر موفقیت‌آمیز، نیازمند مدیر بزرگی است که شجاع و ایده‌‏آل‏‌گرا باشد، بالاترین اصول اخلاقی را حفظ کند و هر روز آنچه را که ما هستیم، همچنین فرهنگ و جامعه‏ را به چالش بکشد.  تایم‌کوک چنین رهبری است، او اکنون مدیرعامل اپل است و مصمم است که بهترین تصمیم‎ها را در بهترین زمان و بهترین شیوه عملی کند.     تایم کوک     دیگر غول‌‏های مجله تام شامل استفان کوری، کاتلین کندی، ونگ جیانلین، پاپ فرانسیس، دایان جانسون، کیت لدکی و بینی بانسال و ساچین بانسال هستند.     هنرمندان     در بخش هنرمندان هم چهره‏‌های زیر در فهرست تایم قرار گرفته‎اند:    ستاره‏‌ای که می‎درخشد  پریانکا چوپرا(Priyanka Chopra)  پریانکا بازیگر بالیوود است و در بیش از 50 فیلم بازی کرده است. او آینده درخشانی در بازیگری دارد و به عنوان چهره‏‌ای که کلیشه یک بازیگر بالیوودی را شکسته در فهرست تایم جای گرفته است.     پریانکا چوپرا     رادیکال ابدی  یایویی کوازما (Yayoi Kusama)  کوازما هنرمند و نویسنده 85 ساله ژاپنی است که در شکل‏‌های مختلفی چون نقاشی، مجسمه‏‌سازی، کولاژ، هنرهای نمایشی و هنرهای محیطی دست به خلق هنری می‏‌زند و کارهایش خلاقانه و مسحورکننده است. کارهای او تماتیک است و رنگ‏‌های روان‌شناسانه و تکرار در آنها نقشی اساسی دارند. او از پیشروان هنر پاپ، مینیمالیسم و هنر فمنیستی است و بر آثار هنرمندانی چون اندی وارهول و کلز اولدنبرگ هم تاثیر گذاشته است. در بخشی از آثارش خودش هم جزوی از اثر است. کوازما اکنون مهم‎ترین هنرمند زنده ژاپنی است. آثار او انقلابی و رادیکال و ابدیت تم اصلی آن‌هاست. او ملکه نقطه‏‌ها هم لقب گرفته است.     یایویی کوازما     اشاره مستقیم به پیشگیری از HIV     شارلیز ترون(Charlize Theron)  خیلی از سلبریتی‎ها می‏‌دانند چطور آگاهی مردم را افزایش دهند، اما شارلیز متفاوت است؛ اول اینکه او عمیقا درگیر کار در سازمانی است که ایجاد کرده است. او در 9 سال گذشته زمان زیادی را در آفریقای جنوبی گذرانده و به بسیاری کمک کرده تا به ایدز مبتلا نشوند. دیگر اینکه او کاملا کارش را می‏‌شناسد و بر نتایج کارش متمرکز است. سوم اینکه او با گروهی کار می‌کند که می‏‌توانند ایده‎هایش را به واقعیت بدل کنند و او از اینکه آنچه را در ذهنش است بگوید، نمی‎ترسد. کار ترون بیش از همه در بالابردن اعتماد به نفس در کودکان مبتلا به ایدز موثر بوده است.  شارلیز ترون که برنده جایزه اسکار بازیگری است و در فیلم وکیل مدافع شیطان بازی کرده، به عنوان سفیر صلح سازمان ملل هم انتخاب شده است.     شارلیز ترون      رهبران   در فهرست رهبران تاثیرگذارن مجله تایم هم چهره‏‌های زیر معرفی شده‌‏اند:    کیم جونگ اون - رهبر کره‏ شمالی، رجب طیب اردوغان- رئیس‌جمهور ترکیه، ولادیمیر پوتین (رئیس جمهور روسیه)، پاول رایان (رئیس مجلس نمایندگان آمریکا)،دیانا ناتالیکو (رئیس دانشگاه الپاسو)، لوری رابینسون (ژنرال نیروی هوایی آمریکا)، دارن والکر(رئیس بنیاد فورد)، فرانسوا اولاند (رئیس جمهور فرانسه)، تد کروز (سیاستمدار آمریکایی و سناتور ایالات متحده از تگزاس)، ملکه ماکسیما (ملکه هلند)، لستر هالت (روزنامه‏‌نگار و موسیقی‏دان آمریکایی)، جیمز کومی (وکیل آمریکایی)، شی جین پینگ (رئیس جمهور چین)، جاستین ترودو (نخست‌وزیر کانادا)، آنگ سان سو چی (رهبر جنبش مخالفان میانمار)، هیلاری کلینتون (سناتور و کاندیدای ریاست‌جمهوری آمریکا)، رقورام گویند راجان (اقتصاددان و مدیر بانک مرکزی هند)، سرجیو مورو (قاضی فدرال برزیل)، جاها دوکوره (دختر 24 ساله‎ای که ناقص‎سازی جنسی را تجربه کرده و اکنون فعال زنان است)، مارسیو مارسی (رئیس جمهور آرژانتین) و باراک اوباما (رئیس‌جمهور آمریکا).    از میان بخش شاخص‎های (icon) مجله تایم هم می‎توان به چهره‌‏های زیر اشاره کرد:    مرد حامی زمین  لئوناردو دی‏کاپریو (Leonardo DiCaprio)  متن ستایش‌آمیز مجله تایم درباره لئو را جان‌ کری وزیر امور خارجه آمریکا نوشته که در آن استعدادهای این بازیگر و فعال محیط زیست آمریکایی را که به تازگی اسکار گرفته بی‌انتها خوانده است. کری گفته او تمریناتش را درست انجام داده و خوب می‏‌داند چگونه خودش را 200 سال به عقب برگرداند و در فیلم بازمانده بازی کند. کری در این نوشته افزوده: آمادگی، دقت و هوش چیزی است که یک هنرمند را می‎سازد اما من او را برای چیزی بیش از این‌ها تحسین می‎کنم؛ برای تبدیل شدن او به نیرویی قدرتمند برای حفاظت از سیاره ما.     لئوناردو دیکاپریو     بی‌باک  روندا رزی (Ronda Rousey)  روندا رزی بازیگر و جودوکای آمریکایی و اولین زن آمریکایی است که در المپیک پکن مدال برنز گرفت . او در سال 2015 سومین زنی بود که نامش در گوگل سرچ شده بود. اما این‌ها تنها مواردی نیست که روندا را به فهرست تایم وارد کرده. نوع نگاه او به دنیای زنان متفاوت است. او می‏‌گوید باید به بدن زنان نگاهی دیگر شود و دید سودجویانه از آن باید برداشته شود.     روندا     فاتح بیماری‌‏ها  تو یویو (Tu Youyou)  یویو داروساز و شیمیدان چینی و یکی از معدود آدم‎هایی است که می‌تواند بگوید جان میلیون‏‌ها آدم را نجات داده است؛ او یکی از اعضای تیمی بوده که داروهای سنتی چین را برای یافتن درمانی برای مالاریا بررسی می‎کردند. یویو گیاهی را یافت که در طب سنتی چین برای درمان مالاریا استفاده می‎شد؛ درمنه (sweet wormwood). اما چگونگی استفاده از این گیاه معلوم نبود و این یویو بود که از بین راه‏های گوناگون کشف کرد که گیاه باید مکیده شود و خودش اولین کسی بود که آن را امتحان کرد. او در سال 2015 اولین زن چینی شد که جایزه نوبل می‏‌گیرد و حالا داروی او هر سال جان هزاران نفر را نجات می‎دهد.       تو یویو     ادل خواننده انگلیسی،  سانیا میرزا تنیسور هندی، الخاندرو گونسالس اینیاریتو  کارگردان و نمایشنامه‏‌نویس مکزیکی،  نیکی میناژ بازیگر و خواننده آمریکایی و مرلین رابینسون نویسنده و مقاله‎نویس آمریکایی از دیگر افرادی هستند که نامشان به عنوان چهره‏‌های شاخص مجله تایم آمده است.    آزاده شمس- ایسنا     ,ايسنا+ - ايسنا+,"چهره‌های پرنفوذ ""تایم"" چه کرده‌اند؟",سه‌شنبه ۲۱ اردیبهشت ۱۳۹۵ - ۱۴:۲۹,"تایم,چهره‌های تاثیرگذار تایم"
بهتر است فکر کنیم راننده‌ای که شب چهارشنبه گذشته در مسیر سبزوار به شاهرود بدون این که تابلوهای هشداردهنده را نگاه کند، پایش را روی گاز فشار می‌داده و از صافی جاده لذت می‌برده،‌ خبر نداشته که خسارت قتلی که مرتکب می‌شود برای دنیا چقدر سنگین و غیر قابل جبران است.  راننده‌ای که احتمالا بعد از برخورد ماشینش با یک مانع فکر کرده سگ ولگردی را  له کرده و از ماشین پیاده نشده که ببیند سپر ماشینش هم آسیب دیده یا نه، مادر سه توله یوز ایرانی را به قتل رسانده و رفته است؛ حیوانی که در امیدوارانه‌ترین ارزیابی‌ها گفته می‌شود حدود 70 قلاده از آن روی زمین زندگی می‌کنند.  عمق فاجعه اما جای دیگریست. تیم کارشناسی که جسد یوزپلنگ درگذشته را بررسی کرده می‌گوید:  مادر سه توله یوزپلنگی تلف شده است که بچه‌هایش باید تقریبا 10 ماه سن داشته باشند. ؛ بچه‌هایی که حالا به دنبال بوی مادرشان به سمت همان جاده‌ای کشیده می‌شوند که یک نفر با بی‌ملاحظگی علائم هشداردهنده عبور حیوانات وحشی در کنار آن را نادیده گرفته و مرتکب این قتل شده است.             موضوع البته در این جاده سابقه دارد،‌ پاییز دو سال پیش،‌ یک بار دیگر چنین تصادفی جان یک یوزپلنگ ماده را گرفت و وقتی توله او به دنبال بوی مادرش به جاده نزدیک شد،‌ یک ماشین دیگر، بچه را هم به قتل رساند و رفت، نتیجه دو جسد یوزپلنگ روی دست محیط بان‌های منطقه خارتوران بود؛ جسد پنج درصد از کل یوزپلنگ‌های زنده در دنیا.       منطقه حفاظت شده خارتوران       این بار محیط بان‌ها و سازمان‌های مردم‌نهاد، زودتر وارد عمل شدند،‌ تلاش‌ها برای پیداکردن توله‌های یوزپلنگ از دست رفته شروع شد،‌ محیط بان‌ها و داوطلب‌ها سعی کردند با تشکیل گروه‌های جست‌وجو زودتر توله‌ها را پیدا کنند، گروه دیگری از آن‌ها لاستیک جمع کردند و در اطراف جاده‌ای که از وسط منطقه پارک ملی خارتوران می‌گذرد آتش روشن کردند تا جلو نزدیک‌شدن توله‌ها به قتلگاه را بگیرند.       جمع‌آوری لاستیک برای روشن‌کردن آتش و دور نگه‌داشتن توله یوزها از جاده     با همه تلاش‌هایی که در چند روز گذشته انجام شده تا امروز فقط یکی از توله‌های یتیم دیده شده است،‌ علاوه بر این که خبری از دو توله دیگر نیست،‌ کارشناس‌ها می‌گویند توله‌های 10 ماهه بدون مادرشان  هیچ شانسی برای زنده‌ماندن ندارند چون هنوز نه می‌توانند شکار کنند،‌ نه از خودشان دفاع. همین‌طور رئیس پارک ملی خارتوران می‌گوید در منطقه زندگی‌شان تا به حال چند توله یوزپلنگ به خاطر حمله سگ‌های گله کشته شده‌اند.         تا امروز فقط یکی از سه توله یوزپلنگ یتیم‌شده دیده شده‌اند اما هر سه آنها هنور در طبیعت تنها هستند   تلاش‌ها برای گرفتن توله یوزپلنگ‌های ماده هنوز ادامه دارد،‌ فعالان محیط زیست امیدوار هستند با طعمه‌گذاری و استفاده از تفنگ‌های بیهوشی بتوانند توله‌ها را بگیرند و تا زمان بلوغشان از آن‌ها حمایت کنند؛ کاری که در چند روز گذشته در آن موفق نبوده‌اند. علاوه بر این فعالان محیط زیست نگران هستند که شاید استفاده نادرست از تفنگ‌های بیهوشی،‌ یا در مرحله بعدی ناتوانی از نگه داشتن توله‌ها در شرایط استاندارد، شانس زیادی برای سه توله یتیم‌شده باقی نگذارد.    ایسنا - فاطمه کریمخان   ,ايسنا+ - ايسنا+,داستان ناتمام یک قتل,یکشنبه ۲۶ اردیبهشت ۱۳۹۵ - ۱۴:۱۳,
تنها به خاطر این که جنگ سرد تمام شده و در یک نقطه‌ای از دنیا دو ایدئولوژی، درست در همسایگی، بر هم در خصم گرفته‌اند نیست، که شبه‌جزیره کره مدام در صدر اخبار است. موقعیت جغرافیایی این شبه جزیره باعث شده در تمام طول تاریخ عرصه‌ای برای تاخت و تاز و میوه‌ای برای برانگیختن هوس‌ها باشد.     کره هم 10 هزار سال تاریخ دارد            می‌گویند تاریخ این منطقه به 8 هزار سال قبل از میلاد مسیح برمی‌گردد، که یعنی تمدن آن 10 هزار سال قدمت دارد. اولین حکومت‌های پادشاهی که در این منطقه به قدرت رسیدند حاکم شبه جزیره کره و بخش‌هایی از منچوری در شمال شرقی چین کنونی بودند، اما دو قرن قبل از میلاد مسیح این سلسله توسط امپراتوری هان در چین شکست داده شد و شاخه‌ هان در کره قدرت را به دست گرفت که تا 400 سال بعد هم ادامه داشت و زمینه حضور پررنگ‌تر چینی‌ها در شمال شبه جزیره کره را فراهم کرد. اما این سلسله هم بالاخره باید جای خود را به اتحادیه‌های سیاسی دیگری می‌داد،‌ در نتیحه در قرون اول بعد از میلاد مسیح،‌ سلسله‌ هان جای خود را به سه حکومت پادشاهی دیگر در منطقه داد که هر کدام بر بخش‌هایی از شبه جزیره کره و منچوری حکومت می‌کردند، اتحادیه‌های سیاسی این سه را به دو ناحیه کاهش داد و این اولین بار بود که زمینه طرح کره شمالی و جنوبی مطرح شد، سرزمینی که پادشاهان منطقه شمالی در اختیار داشتند به واسطه همین پیمان‌های سیاسی گسترده‌تر بود، در آن شعر و فرهنگ بیشتر تشویق می‌شد و دین بودایی رواج بیشتری داشت. روابط کره و چین در این زمان صلح‌آمیز بود. به مرور حکومت جنوبی کره که زمین کمتری هم در اختیار داشت ضعیف شد و امپراتوری شمالی توانست آن را هم به قلمرو خودش اضافه کند،‌ با این حال این حکومت فرهنگ‌دوست و هنرپرور هم مانند بسیاری دیگر از حکومت‌های سرتاسر آسیا،‌ ناچار به جنگ با مغول‌ها شد. این درگیری 40 سال طول کشید و دولت را آن قدر ضعیف کرد که در نهایت با وجود این که در این جنگ شکست نخورد حکومتی تحت سلطه مغولان را ادامه داد.     شبه جزیره،‌ زمین تاخت و تاز همه   بعدها خانواده دیگری جانشین امپراتوری قبلی شد، که در نتیجه آن هر چند دوره 200 ساله‌ای از آرامش بر قلمرو کره حاکم شد. همزمان آیین کنفسیوس رواج بیشتری پیدا کرد و این زمان حوالی قرن 15 میلادی بود. اواخر این قرن اما به آرامش اوایل‌اش نبود؛ کره در اواخر قرن 15 میلادی از طرف ژاپن مورد حمله قرار گرفت که به مجموعه‌ای از جنگ‌های فرسایشی برای دو طرف ختم شد و کشور متخاصم هم در نهایت در آن پیروزی پیدا نکرد، در همین حال، مرزهای شمالی کره هم مورد حمله گاه و بیگاه نظامیان چین بود،‌ که به یک سری جنگ دیگر در منطقه منچوری منجر شد، اما در نهایت یک دوره دیگر صلح 200 ساله دست داد که زمینه‌ای برای رنسانس در حکومت کره شد. روند رو به رشد اما ادامه پیدا نکرد،‌ در قرن 19 کره به دلیل سیاست‌های انزواطلبانه در جهت حفظ فرهنگ و ارزش‌هایش به پادشاهی منزوی مشهور شد،‌ اما تغییرات سیاسی دیگری در منطقه به این وضعیت پایان داد،‌ بعد از دو دوره جنگ ژاپن و چین و ژاپن و روسیه، این همسایه شرقی کره تصمیم به اشغال کره گرفت که برای 35 سال ادامه داشت،‌ در نهایت شکست ژاپن در جنگ جهانی دوم باعث شد که کره از نیروهای دولت متخاصم خالی شود؛‌ حاصل این شد که نیروهای شوروی از شمال و نیروهای آمریکایی از جنوب شبهه جزیره حرکت و آن را بین خودشان تقسیم کردند.   تقسیم یک کره،‌ به دوتا   با وجود این که در اعلامیه قاهره که در سال‌های پایانی جنگ جهانی دوم صادر شد، بر لزوم تشکیل یک دولت واحد در شبه جزیره کره تاکید شده بود،‌ اما بالا گرفتن تضادهای ایدئولوژیک در جریان جنگ سرد در نهایت باعث شد دو دولت با دو ایدئولوژی متفاوت در این منطقه تشکیل شود و 1948 مبنای این جدایی شد.  در جمهوری جنوبی یک رییس جمهور که از حمایت آمریکا برخوردار بود روی کار آمد و در شمال،‌ یک چریک کمونیست،‌ با حمایت شوروی به قدرت رسید. با این حال شوروی اعلام کرد که از نظر این کشور، کیم ایل سونگ،‌ رهبر کره شمالی،‌ بر هر دو کره اقتدار دارد؛ موضوعی که سازمان ملل حاضر به پذیرش آن نشد. گفته می‌شود در این زمان شوروی حمایت‌های نظامی خودش از کره شمالی را ادامه داد، درحالی که آمریکا چنین حمایت‌هایی را از کره جنوبی در دستور کار قرار نداد. در نتیجه در 1950 جنگ دو کره آغاز شد که برای سه سال ادامه داشت،‌ با وجود برتری نظامی کره شمالی، اما جنگ در نهایت به بن‌بست رسید و حاصل آن توافق‌نامه آتش‌بسی بود که کره جنوبی هیچ وقت حاضر به امضای آن نشد.  دولتی که در دهه‌های 60 و 70 میلادی در کره جنوبی حکومت می‌کرد،‌ دیکتاتوری نظامی و با مخالفان تند بود،‌ اما به توسعه اقتصادی کشور کمک زیادی کرد،‌ با این حال،‌ رییس این دولت بعد از مجموعه‌ای از درگیری‌های سیاسی ترور شد و جا را برای به قدرت رسیدن اوپوزیسیون باز کرد، این شروع دور تازه‌ای از درگیری ها و نارضایتی‌های سیاسی بود که تا اواخر دهه 80 میلادی ادامه داشت. با این حال اصلاحات سیاسی و تلاش برای سازش دو کره ادامه پیدا کرد. در آغاز قرن بیست و یکم در جریان تلاش‌های دیگری برای بهبود روابط کره و ژاپن این دو کشور مشترکا میزبان جام جهانی شدند،‌ اما ادعای ارضی ژاپن بر صخره‌های لیانکورت کره باعث شد دوباره روابط به سمت سرد شدن حرکت کند.            امروز کره جنوبی   حکومت فعلی کره را به عنوان جمهوری ششم می‌شناسند؛ دولتی که کره را تبدیل به بهشت اینترنت جهان کرده است و از نظر تجاری هم موفقیت‌های خیره کننده‌ای به دست آورده است. با این که سه چهارم کره جنوبی کوهستانی است. درآمد سرانه این کشور طبق آمار سال 2012، روی رقم 20 هزار دلار در سال،‌ ثابت شد.( درآمد سرانه ایران در همین سال کمی بیشتر از 4 هزار دلار بوده است) کره جنوبی طبق آخرین آمارهای سازمان همکاری و توسعه اقتصادی،‌ یازدهمین کشور جهان از نظر میزان تولید ناخالص داخلی،‌ و سیزدهمین کشور از نظر نرخ برابری قدرت خرید است. این کشور تقریبا هیچ منبع انرژی و معدنی قابل فروشی ندارد و با ازدیاد سرسام‌آور جمعیت هم رو به رو است. در نتیجه رشد اقتصادی سریع و عظیم آن در کنار انفجار میزان دسترسی به اینترنت و تکنولوژی‌های نوین در این کشور از نظر بعضی تحلیل‌گران به نفوذ آمریکا در منطقه و ایجاد پایگاه‌های نظامی آن کشور در شبه جزیره بعد از جنگ کره مرتبط است. اقتصاد کره یکی از پیشروترین‌ها در حوزه اقتصاد کم کربن است؛ تلاشی برای کاهش میزان مصرف سوخت های فسیلی که به کاهش گرمای زمین و حفظ محیط زیست کمک می‌کند،‌ علاوه بر این آزادی‌های مدنی و مذهبی در این کشور رشد یافته است و استانداردهای بهداشت و سلامت و شفافیت دولتی آن بالاتر از حدود متوسط در سرتاسر آسیاست.     یک پرچم فلسفی   علاوه بر موقعیت جغرافیایی و تاریخی و جایگاه جدید اقتصادی کره جنوبی در جهان، پرچم این کشور هم برای خودش ویژگی‌های خاصی دارد که آن را از بسیاری از کشورها با علامت‌ها و رنگ‌های یکنواخت متمایز می‌کند.  کره جنوبی در اواخر قرن نوزدهم صاحب پرچم شد،‌ اما پرچم فعلی آن در نیمه قرن بیستم نهایی و برای کشور کره جنوبی به رسمیت شناخته شد. شاید در نگاه اول در چهار رنگ سپید، سیاه،‌ و قرمز و آبی چیزی روشن نباشد، به جز این خطوط سیاه،‌ برای خودشان معنی خاصی دارند و ترکیب دایره آبی و قرمز در میانه‌اش نشانی باستانی از نگاه یکی از مهم‌ترین فلسفه‌های شرقی به زندگی است.       این خطوط سیاه نقشه هم،‌ در طبیعت،‌ به معنی بهشت،‌ خورشید،‌ ماه و زمین،‌ در زمان،‌ چهار فصل سال،‌ چهار جهت جغرافیایی،‌ چهار ارزش اخلاقی: انسانیت، عدالت،‌ هوش و تواضع، چهار عنصر خانواده: پدر، مادر،‌ دختر و پسر،‌ چهار عنصر بهشت: آتش،‌ آب و خاک، یا زمین، و چهار معنی زندگی: توازن،‌ تمتع، خرد و سرزندگی است.  ین و یانگ،‌ دو اشکی که در این دایره به هم پیچیده‌اند نشان از این دارند که چطور عناصر کاملا متضاد هستی می‌توانند تکمیل‌کننده یکدیگر باشند و جهان طبیعت را شکل دهند؛ شاید همان چیزی که کره جنوبی تلاش می‌کند به آن دست یابد و ظاهرا خیلی هم دور نرفته است!      ایسنا - فاطمه کریمخان   ,ايسنا+ - ايسنا+,کره‌ جنوبی،‌ آشتی تضادها,دوشنبه ۱۳ اردیبهشت ۱۳۹۵ - ۱۶:۴۱,"کره جنوبی,ايسنا +,ایران و کره جنوبی"
در هفته گذشته نیز جنگ‌ها و بلایای طبیعی، کشورهای مختلف را بی‌نصیب نگذاشتند تا عکاسان رسانه‌ها و آژانس‌های معتبر عکس جهان سوژه‌های زیادی برای ثبت و ضبط داشته باشند.    در این میان اما دو عکس جالب توجه است که فضایی کاملاً متفاوت دارد؛ یکی عکسی است که از یک اسب آبیِ تازه متولد شده انداخته شده و دیگری، بچه گربه‌ای است که برای یکی از مشهورترین افراد جهان در سال‌های اخیر فرستاده شده است.           امروز کمتر کسی است که نام جولیان آسانژ را نشنیده باشد. روزنامه‌نگاری که ویکی‌لیکس را تأسیس کرد تا به گفته او، افشاگری‌هایش به ایجاد شفافیت در عملکرد دولت‌ها کمک کند. کسی که درباره صداقتش در این کار، دودستگی زیادی بین موافقان و مخالفانش وجود دارد.    با همه اینها، یک چیز واضح است؛ آسانژ این روزها تنهاست و این تنهایی تنها راه نجات او از دادگاه و زندان است.    او در یکی از اتاق‌های سفارت اکوادور در لندن به‌صورت یک پناهنده زندگی می‌کند و حالا فرزندانش برای پر کردن تنهایی پدرشان، برایش یک بچه گربه فرستاده‌اند.    تصویر این بچه گربه، یکی از عکس‌های منتخب در هفته گذشته بوده است.    در دیگر عکس‌ها، تصاویری از جنگ در سوریه، تظاهرات در برزیل و حواشی یک مراسم ملی در کره شمالی دیده می‌شود.    عکس‌ها و فتوکلیپ زیر را ببینید:       نوزاد اسب آبی تازه به دنیا آمده در مجارستان      در حاشیه یک مراسم ملی در کره شمالی      ادامه جنگ در سوریه      کارگر مشغول کار در خط تولید کارخانه‌ای در کره شمالی        ,ايسنا+ - ايسنا+,گربه برای آقای آسانژ,سه‌شنبه ۲۸ اردیبهشت ۱۳۹۵ - ۱۳:۰۰,"عکس منتخب هفته,ايسنا +"
به مناسبت روز جهانی تنوع زیستی، مدیرکل دفتر موزه تاریخ طبیعی و ذخایر ژنتیک سازمان حفاظت محیط زیست ضمن ابراز نگرانی نسبت به تصاحب تالاب شادگان از سوی گونه مهاجم تیلاپیا، تاثیر منفی تغییر اقلیم و افزایش دما را در تولید مثل لاک‌پشت‌های دریایی تشریح کرد.     اصغر مبارکی در گفت‌وگو با خبرنگار محیط زیست ایسنا ، با اشاره به اینکه 22 می مصادف با دوم خرداد به عنوان روز جهانی تنوع زیستی نامگذاری شده است، گفت: هر ساله از سوی کنوانسیون تنوع زیستی شعاری برای روز جهانی تنوع زیستی با توجه به وضعیت آن سال انتخاب و اعلام می‌شود. شعار امسال روز جهانی تنوع زیستی نیز تعمیم و جریان‌سازی تنوع زیستی، پایداری مردم و معیشت آنها است.    وی با بیان اینکه نگاه غالب در میان بشر حاکی از این است که طبیعت وابسته به انسان‌ها است در حالیکه کاملا برعکس است و ما برای همیشه به طبیعت وابسته هستیم، اظهار کرد: انسان به طبیعت در مفهوم کلی و در مفهوم خاص آن تنوع زیستی که کل موجودات زنده، اشکال حیاتی کره زمین و زیستگاه‌های آنها، گونه‌ها، زیرگونه‌ها، جنس‌ها، جمعیت‌ها و اکوسیستم‌ها را شامل می‌شود، وابسته است.     محور همه برنامه‌های حفاظتی جهان، اصلاح رفتارهای غلط انسانی است    مدیر کل دفتر موزه تاریخ طبیعی و ذخایر ژنتیک با تاکید بر اینکه همه مطالعات، پروژه‌ها و برنامه‌های حفاظتی سراسر جهان به منظور ترمیم و بازسازی اثرات فعالیت‌های انسانی، پیشگیری از اثرات مخرب آنها و اصلاح رفتارهای غلط انسانی است، افزود: در حال حاضر کاهش جمعیت گونه‌ها و تخریب زیستگاه‌ها‌ به حدی چشم‌گیر بوده که اکثر فعالیت‌های اجرایی بر برگرداندن جمعیت‌ها و زیستگاه‌ها به شرایط قبلی متمرکز است.    مبارکی با بیان اینکه اعمال محدودیت‌های صید، شکار و برداشت چوب از جمله اقدامات برای کنترل نحوه برداشت بشر از طبیعت، ترمیم و بازسازی اثرات مخرب فعالیت‌های بشر است، گفت: نوع بشر برای همیشه به لحاظ معیشت وابسته به طبیعت و تنوع زیستی است که این وابستگی برای مردمی که برای مثال در مناطق سواحل دریایی زندگی می‌کنند و معیشت آنها وابسته به صید و صیادی است، پررنگ‌تر می‌شود.     صنایع وابسته به ماهی خاویار آسیب جدی دیده است    وی با اشاره به وابستگی پایداری معیشت به پایداری تنوع زیستی، اظهار کرد: متاسفانه این تصور بر ما غالب است که منابع طبیعی منابع لایزال و نامتناهی است و به هر شکل می‌توانیم از آنها برداشت و استفاده کنیم در حالیکه کم شدن میزان صید، از دست رفتن جنگل‌ها و از دست دادن جمعیت‌های تنوع زیستی نشانه‌های بارز خطا بودن این تفکر غلط است. برای مثال جمعیت ماهیان خاویار ایرانی به عنوان یک گونه بسیار ارزشمند به لحاظ اقتصادی به حدی کم شده که در وضع اسفناک و در رده گونه‌های در معرض انقراض قرار گرفته است و در حال حاضر نه تنها امکان برداشت طبیعی ومستقیم آن وجود ندارد بلکه بحث صادرات ماهیان خاویار و صنایع وابسته به آن دچار نیز آسیب جدی شده است.    این کارشناس سازمان حفاظت محیط زیست با بیان اینکه در نتیجه تهدید تنوع زیستی، بتدریج کیفیت سلامت بهداشتی و اقتصادی جوامع وابسته مورد تهدید قرار می‌گیرد، گفت: آنچه اهمیت دارد تغییر نوع نگرش نسبت به تنوع زیستی است، اینکه بدانیم این منابع طبیعی همیشگی نیستند و این طور نیست که نابودی آنها در زندگی انسان‌ها تاثیر منفی نداشته باشد، بنابراین جلوگیری از تهدیدات و کاهش اثرات آنها مستلزم تغییر رفتار ما است.     ماهیان ممتاز دریای خزر و دریای عمان در آستانه نابودی    مبارکی با تاکید بر اینکه عوامل تهدیدکننده تنوع زیستی ضربات سنگینی را وارد می‌کنند، گفت: مهمترین عامل تهدیدکننده تنوع زیست بحث برداشت مستقیم ونبود محدودیت در برداشت از دریا و رودخانه است که در نتیجه آن ماهیان مرغوب و ممتاز دریای خزر و دریای عمان در حال از بین رفتن است، بنابراین برداشت مستقیم باید کنترل شود.        وی با بیان اینکه عامل بعدی تهدیدکننده تنوع زیستی، تخریب، تغییر و تبدیل زیستگاه‌ها است، افزود: خشک کردن تالاب‌ها به قصد ایجاد زمین کشاورزی و انتقال انواع زباله، آلودگی نفتی، فاضلاب و ... تخریب‌هایی است که زیستگاه‌ها را از بین می‌برد و این طبیعی است که اگر زیستگاه‌ها نباشند گونه‌ای هم وجود نخواهد داشت.     تهدید و تهاجم ماهی تیلاپیا به تالاب شادگان؛ قصه تلخ این روزهای محیط زیست    مدیر کل دفتر موزه تاریخ طبیعی و ذخایر ژنتیک با اشاره به گونه‌های غیربومی و معرفی‌شده به عنوان یکی از عوامل مهم تهدیدکننده تنوع زیستی، اظهار کرد: قصه تلخ این روزهای محیط زیست کشور که از فاجعه دریاچه ارومیه و تالاب هامون دست کم ندارد، این است که تالاب شادگان به خاطر معرفی گونه مهاجم تیلاپیا مورد تهدید قرار گرفته است.    به گفته مبارکی، جوامع محلی و روستائیان بسیاری بخاطر برداشت ماهی و نیز به لحاظ سنتی وابسته به تالاب شادگان هستند ولی در حال حاضر تالاب شادگان تحت سطیره ماهی تیلاپیا درآمده است، این درحالیست که کارشناسان سازمان حفاظت محیط زیست بارها مخالفت خود را با ورود این گونه غیربومی به تالاب شادگان و پتانسیل مهاجم شدن و غلبه آن بر سایر گونه‌ها اعلام کردند.    وی با گلایه از اینکه برخی با اظهارنظرهای غلط و نسنجیده سازمان حفاظت محیط زیست را به دلیل مخالفت با ورود گونه مهاجم تیلاپیا متهم به مخالفت با توسعه و پیشرفت اقتصادی می‌کنند، افزود: درستی این‌ موارد در جهان ثابت شده است و به صرف هزینه بسیار برای جمع کردن تیلاپیا از تالاب شادگان نیاز است که در نهایت هم جمع کردن آن عملا نشدنی است.     تاثیر تغییر اقلیم در تولید مثل لاک‌پشت‌های دریایی    این کارشناس حوزه خزندگان، با اشاره به اینکه تغییرات اقلیم و انواع بیماری‌ها نیز تنوع زیستی را تهدید می‌کنند، گفت: موضوع تغییر اقلیم را شاید تنها در حد گرم شدن دما فرض کنیم ولی همین افزایش دما روی محیط زیست تاثیرات مخرب می‌گذارد. برای مثال اگر دمای محیط برای لاک‌پشت‌های دریایی در دوره بحرانی تولید مثل آنها بالا برود یا پایین بیاید جمعیت آنها یا نر می‌شود یا ماده. از آنجا که تعیین جنس خزندگان وابسته به دمای محیط لانه است و دمای محیط، جنسیت آنها را مشخص می‌کند لذا در اثر افزایش دمای محیط، همه لاک‌پشت‌های تخم گذاری کرده، ماده به دنیا می‌آورند و اگر طی چند نسل‌ همه تولیدی‌ها جنس ماده می‌شود و بعد 20 سال با تعداد زیادی لاک‌پشت ماده مواجه می‌شویم ولاک‌پشت نری در بین جمعیت بقیه خزندگان وجود نخواهد داشت.     ,اجتماعي - محيط زيست,قصه تلخ این روزهای محیط زیست ...,یکشنبه ۲ خرداد ۱۳۹۵ - ۰۵:۴۸,محیط زیست 
بانک مرکزی روسیه برای تحقق تحریم‌های شورای امنیت سازمان ملل اقدام به تحریم اقتصادی و توقف نقل و انتقال مالی علیه کره شمالی کرده است.  به گزارش خبرگزاری دانشجویان ایران (ایسنا)، به نقل از خبرگزاری یونایتدپرس، این اقدام از سوی دولت روسیه پس از آن صورت گرفت که اتحادیه اروپا اعلام کرد تحریم‌های بیشتری را علیه کره شمالی و مقام‌های ارشد این کشور اعمال کرده است.  این تحریم‌های جدید از سوی دولت مسکو به این معناست که تمامی بانک‌های روسیه دیگر اجازه فعالیت اقتصادی با کره شمالی ندارند.  برخی از حساب‌های بانکی مقام‌های کره شمالی در روسیه می توانند باز بمانند اما تنها با اجازه سازمان ملل امکان پذیر است.  براساس حکم ولادیمیر پوتین، رییس جمهوری روسیه، امور بانکی و مالی کره شمالی در روسیه متوقف شده و نقل و انتقال مالی با این کشور نیز غیرقانونی خواهد بود.  ماریا زاخاروا، سخنگوی وزارت امور خارجه روسیه نیز این دستور از سوی دولت مسکو را تایید کرد و علت آن را تحریم‌های اخیر از سوی سازمان ملل و اتحادیه اروپا دانست.  این تحریم‌ها می تواند به صورت مستقیم بر خزانه کره شمالی اثر بگذارد. رسانه های کره جنوبی نیز گزارش دادند که کیم جونگ اون، رهبر کره شمالی می تواند میلیون ها دلار در روسیه داشته باشد که برای خرید و سرمایه گذاری در تجارت لجستیک مورد استفاده قرار گیرد. این روند همچنین می تواند بر سرمایه گذاری روسیه در کره شمالی نیز اثر بگذارد.     ,بين الملل - فرامنطقه اي,روسیه کره شمالی را تحریم اقتصادی کرد,شنبه ۱ خرداد ۱۳۹۵ - ۰۹:۵۲,
  این کار رو نکنیا ! ،  خیلی خطرناکه! ، عجب جراتی داری! این‌ها واکنش‌هایی است که همه بعد از شنیدن تصمیمم برای سفر به سیستان و بلوچستان و صعود به قله تفتان بر زبان می‌آوردند.     این منطقه را خطرناک و پر از اشرار توصیف می‌کردند. برخی بر اساس شنیده‌ها و بدون آنکه به منطقه سفر کنند توصیه به نرفتن می‌کردند، بنابراین در بدو امر تصورم از زاهدان مثل پروپاگاندایی بود که علیه ایران در کشورهای آمریکایی و اروپایی وجود دارد و البته بعد از اینکه گردشگران این کشورها به ایران سفر می‌کنند متوجه می‌شوند که رسانه‌هایشان در نا امن نشان‌دادن ایران تا چه اندازه ظلم کرده‌اند، با این تفاوت که در مورد زاهدان البته این رسانه‌ها نیستند که موجب شکل‌گیری چنین تصویری شده‌اند و معلوم نیست این ذهنیت دقیقا از کجا و کی شکل گرفته است.    سفر به زاهدان با قطار 22 ساعت زمان برد، مسافتی همراه با دنیایی از مناطق بِکر. همه این مسیر را باید برای صعود به سی و هفتمین قله مرتفع ایران دید. باغ ها و نخلستان‌هایی در دل کویر، کوه‌هایی مشابه کوه‌های مینیاتوری، گردبادهای سیستان و مردمی که در هر ایستگاه سوار و پیاده می‌شوند.  توقف‌هایی که گاهی طولانی‌تر از حد معمول می‌شوند و تو را به صبوری دعوت می‌کنند. گاهی هم صف طولانی دستشویی یا فرسودگی قطار، انسان را به صبر دعوت می‌کند. البته ممکن است شاهد سرریز شدن صبر انسان در همین قطارها هم بود و جمع‌آوری امضاء توسط یکی از مسافران را به نشانه اعتراض و ارائه آن به اداره راه آهن به امید ارتقای کیفیت و نه تنها افزایش قیمت، دید.  مقصد ما تفتان است؛ کوهی با ارتفاع 4050 متر در منطقه خاش که 130 کیلومتر از زاهدان فاصله دارد. اردوگاه دره گل در ارتفاع 2523 متری ساخته شده و همچنان ساختمان‌های نیمه‌کاره‌ای در اطراف آن در حال ساخت است. تا این ارتفاع را می‌توان سواره و بدون دردسر رفت. در محوطه این اردوگاه فضای لازم برای پارک ماشین وجود دارد. همچنین دو مجموعه سرویس بهداشتی ساخته شده که البته هیچکدام چراغ ندارند و شیر آب برخی از آن‌ها هم خراب است و آب چشمه در حال هدر رفتن! اعضای گروه کوهنوردی ما هم با هِد لامپ برای قضای حاجت عازم می‌شوند. این اردوگاه متعلق به آموزش و پرورش است و اتاق‌های آن تخت‌های ناراحت و پر سر و صدایی دارد. آشپزخانه آن هم بسیار بزرگ است و به محض ورود به آن بوی سنگین گاز به شما خوشامد می‌گوید.       کوه معروف به لایک خدا     کنار اردوگاه، کوهی قرار دارد که در اثر شدت باد و سایش به شکل علامت معروف لایک درآمده است. مردم محلی به آن پیر بیبک می‌گویند، اما کوهنوردان اسم آن را به دلیل شکلی که گرفته است شصت خدا گذاشته‌اند. البته بسیاری از کوهنوردان از اسم لایک خدا هم برای آن استفاده می‌کنند. منظره غروب خورشید و ترکیب رنگ بنفش، قرمز، یاسی و نارنجی از این کوه یکی از جاذبه‌های تفتان است که نباید آن را از دست داد. کسی چه می‌داند؟ شاید هم خدا به شاهکاری که خودش خلق کرده، لایک داده است.  شب را با سر و صدای بچه‌های چند خانواده که همگی معلم بودند و برای گذراندن تعطیلات آخر هفته و استفاده از امکاناتی که آموزش و پرورش استان در اختیارشان گذاشته آمده‌ بودند صبح کردیم. حدود ساعت 5 صبح به سمت قله آتشفشانی نیمه فعال تفتان حرکت کردیم. گروه 23 نفره ما را هفت زن و 16 مرد تشکیل می‌داد.  من به بهانه عکاسی اجازه خارج‌شدن از گروه و جلو یا عقب حرکت کردن را داشتم. هر چه خورشید بالا می‌آمد، تفتان هم زیبایی‌های خودش را بیشتر به رخ می‌کشید.  طبیعت تفتان مانند راهروهای یک گالری بزرگ بود که با قدم برداشتن در آن با شاهکارهای طبیعت روبرو می‌شدم؛ آثاری که هیچکدام شبیه به هم نبودند، تک‌درخت‌هایی استوار و مجسمه‌هایی که با هر وزش باد تراش خورده‌ بودند. گاهی مجبور می‌شدیم از کف رودخانه حرکت کنیم؛ رودخانه‌ای که به گفته مردم محلی سال‌هاست کاملا خشک شده و تنها در عالم خیال می‌توانستی صدای امواجش را بشنوی. هر گروه کوهنوردی هم که به تفتان آمده بود با اسپری یادگاری از خودش روی سنگ‌ها گذاشته و رفته بود.       صعود به تفتان     حدود ساعت 9 به پناهگاه صُبَح رسیدیم. ساختمان قدیم پناهگاه دو اتاق با تخت‌های کنار هم داشت. این پناهگاه تنها یک سرویس بهداشتی قابل استفاده داشت. اینجا هم زباله‌ها را می‌سوزاندند. در کنار این پناهگاه، کمپ پنج‌ طبقه‌ای در حال ساخت بود که به گفته مسئول مربوطه، ساخت آن از سال 83 شروع شده و هنوز تکمیل نشده بود. اطراف ساختمان نیمه‌کاره پر از نخاله‌های ساختمانی بود.  مسئول کمپ نیمه‌کاره می‌گفت: شلوغ‌ترین زمانی که می‌توان تفتان را دید 22 بهمن است؛ چون گروه‌های مختلف به مناسبت پیروزی انقلاب اسلامی برای صعود به تفتان می‌آیند.  اما بسیاری از مردم محلی که یکی از ویژگی‌های مهم‌شان علاوه بر مهمان‌نوازی، وفاداری به فرهنگ و لباسشان است با یک بقچه سفید و لباس محلی و دمپایی، تفتان را فتح می‌کردند! تنها توشه راه آن‌ها یک غذای ساده محلی بود که همسرانشان پخته بودند. برخی از آن‌ها برای دوازدهمین بار قله را فتح می‌کردند. گروه ما هم بعد از خوردن صبحانه به مسیر ادامه داد.  پس از استراحت در پناهگاه، مسیر کمی دشوارتر شد و البته شگفتی‌های تفتان بیشتر. ابرها در قایم‌باشک بازی افراط می‌کردند. پرنده‌ها درگیر پیدا کردن غذا بودند و صدای زنگوله گوسفندانِ در حال چرا فضا را پر می‌کرد. البته با دیدن زباله‌های رهاشده در مسیر، می‌توانید تصاویر حرص‌خوردن ما را هم به این توصیف‌ها اضافه کنید.  یک لنگه کفش زنانه پاشنه بلند رهاشده در نزدیکی قله تحسین همه را برای اینکه کدام زن تا آن ارتفاع توانسته بود با چنین کفشی بالا بیاید برانگیخته بود و از همه مهمتر اینکه چطور مابقی مسیر را بدون کفش برگشته!       کفش زنانه رها شده نزدیک قله     کم‌کم به دهانه آتشفشان نیمه‌خاموش تفتان نزدیک می‌شدیم. هوا گرمتر می‌شد و گاهی سرعت باد بالا می‌رفت. گرمای زمین در این نقطه از اژدهای درونش خبر می‌داد. بوی گوگرد به مشام می‌رسید اما آزار دهنده نبود. سرانجام ساعت 12 و 20 دقیقه به قله رسیدیم. همیشه رسیدن‌ها به مقصد لذت‌بخش است. قبل از رسیدن به قله با یکی از همسفرها درباره اینکه چرا این همه سختی را تحمل و وقتمان را صرف کوه می‌کنیم، صحبت می‌کردیم در حالی که بسیاری این زمان، انرژی و هزینه را صرف سفرهایی بدون دردسر می‌کنند. همسفرم معتقد بود: آنهایی که بی دردسر سفر می‌کنند از دیدن این زیبایی‌هایی که ما برایشان سختی می‌کشیم محروم می‌شوند. در ثانی ما در این صعودها تجربیاتی کسب می‌کنیم که دیگران در سفرهای بی دردسر کسب نمی‌کنند.  مسیر سختی‌های کوه انسان را به قله‌هایی می‌رساند که معبد آرامش هستند؛ درست مثل زندگی، مثل اینکه نهایت سختی‌هایی که هر کدام از ما برای رسیدن به هدفمان در زندگی می‌کشیم، آرامش است. اوج لذت راه رفتن و راه رفتن، دست به سنگ شدن و زمین خوردن، قله و آرامش چند دقیقه‌ای آن است و بس؛ آرامشی که اگر عمق آن را درک نکنی، هیچ است؛ یک هیچ بزرگ به عمق مجسمه‌های پرویز تناولی.    بوی گوگرد روی قله تند بود و ریه‌ها را می‌سوزاند. دهانه آتشفشان مثل یک کتری آب که روی گاز با شعله زیاد در حال جوشیدن باشد، بود. گاهی باد مسیر دود گوگرد را عوض می‌کرد. برخی از همسفرانی که تجربه و پختگی بیشتری داشتند و عمق آرامش قله را درک کرده بودند از فرصت استفاده و از فاصله‌ای کمتر به خدایشان عشق‌ می‌ورزیدند. جوان‌ترها و کم تجربه‌ها هم در حال عکاسی از خودشان و قله بودند؛ دقیقا مثل گردشگران ایرانی که با دوربین‌هایشان سفر می کنند در حالی که گردشگران واقعی با چشم‌هایشان زیبایی‌های سفر را ثبت می‌کنند.  در این بین جوانی هم بود که با یاد مادرش قله را فتح کرد و در فاصله‌ای کمتر از بهشت برای مادر آسمانی‌اش تولد گرفت.  بر خلاف صعودی که به بلندترین قله ایران دماوند داشتم و مجبور شدم تنها دقایق کوتاهی از آرامش قله استفاده کنم، این بار حدود یک ساعت در قله تفتان توقف کردیم و سپس به سمت دامنه کوه فرود آمدیم، در کمپ ناهار خوردیم تا قبل از تاریکی هوا به اردوگاه دره گل برسیم.       جوانی که به یاد مادرش قله را فتح کرد     گوگرد مخلوط شده با آب راه خودش را به پایین کوه پیدا کرده بود. این خصلت طبیعت است که اگر ما انسان‌ها سر راهش سد نسازیم، راه خودش را پیدا می‌کند.  گاهی یکی از هم‌نوردان که حدود 67 سالش بود فریاد می‌زد: نرو جلو، خرس داره یا عقب نمونی، خرس داره و با این فریادها خستگی را از تن دیگران دور می‌کرد و به آنها برای ادامه مسیر انرژی می‌داد.  تفتان و کوه‌های دیگر پابرجا هستند و خواهند ماند تا گروه‌های انسانی دیگر این مسیر را طی کنند و از زندگی درس‌هایی بگیرند. رشید و طارق دو برادری که از روستایشان به دره‌گل می‌آیند تا هر بسته چای کوهی را که چیده‌اند به کوهنوردان 500 تومان بفروشند و از اینکه در یک روز 4 هزار تومان کاسبی کرده‌اند خوشحالند، به ما یاد می‌دهند با چیزهای کوچک چگونه می‌توان خیلی زیاد خوشحال شد.  شاید چند بیت شعری که کریم یکی از محلی‌ها با خودکار آبی روی جیب سمت قلبش نوشته است ما را به عمق مردمی ببرد که در کشوری زندگی می‌کنند که سرتاسر گنج دارد اما از آن محروم هستند. مثل مردم زاهدان که در دومین کشور گازخیز دنیا زندگی می‌کنند اما هنوز استان‌شان لوله‌کشی گاز نشده است. مردمی که جز مهربانی چیزی برای هدیه‌کردن ندارند اما کمتر آژانس‌های گردشگری تور مسافرتی را به مقصد استانشان تبلیغ می‌کنند، کمتر شبکه‌ای تصاویری از زیبایی‌های سیستان و بلوچستان پخش می‌کند و حتی برعکس معمولا اخبار ناخوشایندی از آنجا می‌شنویم! شاید به همین دلیل است که تا اسم این استان می‌آید، می‌گویند مبادا به آنجا سفر کنی!  با اینکه اگر سوار هر تاکسی شوید یا وارد هر مغازه در زاهدان، مردم موسیقی غمگین گوش می‌دهند اما دنیای رنگارنگ لباس‌های محلی زنانه، بوی عطر ادویه‌های تند و گاهی اوقات نوای قیچک، شما را به کشور همسایه‌مان پاکستان می‌برد، پاکستان کوچکی هم در ایران هست که با کمترین هزینه می‌توان آن را از نزدیک دید.         خوش و بش با مردم محلی کوهنورد      بعد از صعود به قله      بعد از صعود به تفتان      گاهی دست به سنگ می‌شدیم      یادگاری کوهنوردان روی سنگ‌ها      اتاق پناهگاه صُبح      پناهگاه تفتان      رشید؛ پسری که چای کوهی می‌فروخت      گالری تفتان      گروه کوهنوردی      دهانه آتشفشان تفتان      ابرها در حال قایم باشک بازی     ایسنا - کبریا حسین‌زاده     ,ايسنا+ - ايسنا+,لایک خدا به خودش!,شنبه ۲۵ اردیبهشت ۱۳۹۵ - ۱۶:۲۶,"زاهدان,تفتان,کوه آتشفشان"
دبیر انجمن قطعه‌سازان ایران گفت: با گشایش‌های ایجاد شده در دوره پسابرجام کیفیت خودروهای داخلی به تدریج بهبود خواهد یافت.    ساسان قربانی در گفت‌وگو با ایسنا، اظهار کرد: با اجرایی شدن برجام خودروسازان و قطعه‌سازان در جهت همکاری با شرکت‌های مطرح بین‌المللی حرکت می‌کنند.    وی با بیان اینکه به تدریج واردات قطعات خودرویی از چین در حال کاهش است، خاطرنشان کرد: واردات قطعات از شرکت‌های معتبر اروپایی جایگزین قطعات چینی خواهد شد.    دبیر انجمن قطعه‌سازان ایران ادامه داد: خودروسازان و قطعه‌سازان بر همکاری با شرکتهای صاحب نام بین‌المللی و اروپایی متمرکز شده‌اند که این موضوع انتقال تکنولوژی و رشد کیفیت را به دنبال خواهد داشت.    وی افزود: با توجه به روند موجود مصرف‌کنندگان به تدریج از اواخر تابستان امسال شاهد بهبود کیفیت خودروهای داخلی و از بین رفتی مشکلات فعلی خواهند بود.    قربانی با بیان اینکه در کنار رشد کیفیت خودروهای تولیدی، کیفیت خدمات ارائه شده در شبکه خدمات پس از فروش خودروسازان نیز بهبود خواهد یافت، تصریح کرد: مهمترین شرط خودروسازان و قطعه‌سازان داخلی برای همکاری با شرکتهای خارجی، سرمایه‌گذاری و انتقال تکنولوژی است که باعث رشد کیفیت محصولات تولیدی در کشور خواهد شد.     ,اقتصادي - خودرو,کیفیت خودروهای داخلی بهبود می‌یابد,یکشنبه ۲ خرداد ۱۳۹۵ - ۰۲:۵۶,"قطعه,قطعه‌سازی"
وکیل مدافع اعظم گفت: به دستور معاون دادستان مشهد قرار متهم، شوهر اعظم تشدید و تبدیل به بازداشت موقت شد.    مرضیه محبی، وکیل پایه یک دادگستری در گفت‌وگو با خبرنگار‌ خبرگزاری دانشجویان ایران(ایسنا)، منطقه خراسان، اظهار کرد: روز گذشته به دستور معاون دادستان مشهد و پس از ملاحظه نتایج پزشکی قانونی، هم‌چنین این‌که جرم انجام یافته موجب جریحه‌دار شدن اذهان عمومی شده است، قرار متهم تشدید یافته و وی تا روز دادگاه به صورت بازداشت قرار دارد.  به گزارش ایسنا، در چند روز گذشته با تائید مدارک پزشکی قانونی، موضوع وثیقه 20 میلیون تومانی برای آزادی شوهر اعظم نیز از بین رفت.   ,استان ها - خراسان رضوي,وثیقه 20 میلیون تومانی شوهر شکنجه‌گر باطل شد‌,یکشنبه ۵ اردیبهشت ۱۳۹۵ - ۱۲:۵۳,"مشهد,شکنجه"
معروف‌ترین تصویرهای نقش‌بسته در خاطره‌ی کودکان دهه‌ی 60 به دست هنرمندی خلق شدند که طی دهه‌ها فعالیت هنری‌اش توانست نامش را برای همیشه در هنر ایران جاودانه کند.    به گزارش خبرنگار سرویس هنرهای تجسمی ایسنا، بعید است نقاشی‌های روباه و زاغ، حسنک کجایی؟، کوکب خانم و دهقان فداکار از ذهن کودکان دیروز این سرزمین پاک شده باشد. در آن دوران که نام و امضای هنرمندان در کنار آثارشان چاپ نمی‌شد، کسی نمی‌دانست تصویرگر این نقاشی‌های رنگارنگ و کودکانه، مردی از دل کویر و کاهگل است که هنرمندانه و با نگاهی کودکانه و شاد، این نقاشی‌ها را برای کودکان خلق کرده است.    پرویز کلانتری هنرمندی بود که او را علاوه بر تصویرگری‌هایش برای کتاب‌های درسی، با نقاشی‌های کویرش می‌شناسند؛ نقاشی‌هایی که بسیاری از آن‌ها را در دل کویر کشیده و خودش هم درباره‌ی آن‌ها گفته است: من نقاش مناظر خاک‌آلود مملکتم هستم. با این حال، فعالیت کلانتری در زمینه‌های مختلف از او یک آدم جامع‌الاطراف ساخته بود.     آیدین آغداشلو - هنرمند نقاش - پس از شنیدن خبر درگذشت پرویز کلانتری، درباره‌ی او به خبرنگار ایسنا گفت: کلانتری یک نقاش قصه‌گو بود. او در نقاشی‌هایش از عناصر ساده زندگی روستایی و آدم‌های ساده استفاده می‌کرد و این موضوع از قلب رئوف او برمی‌آمد. او به نسلی از هنرمندان تعلق داشت که همه با هم همکاری، همدلی و همراهی داشتند. او در طول عمر پربارش توانست هم به شیوه شخصی خودش دست پیدا کند و هم با نیرویی مافوق تصور، تعداد زیادی اثر خلق کند. این پرکاری و پرباری نصیب هر نقاشی نمی‌شود.    او ادامه داد: کلانتری یک نقاش و تصویرگر حرفه‌ای بود و در تمام عمرش به این عنوان شناخته می‌شد. البته او نویسنده قابلی هم بود و بسیار شیرین موضوعات را به دور از پیچیدگی‌ها می‌نوشت. تصویرگری‌های او نیز تأثیر بسیار قابل توجهی بر نسل‌های بعدی در این زمینه کار داشت. اگر از بخش فنی کارهای کلانتری چشم‌پوشی کنیم که آثار او را غیرقابل تقلید کردند، باید در نقاشی‌ها و تصویرگری‌هایش به‌دنبال خود او بگردیم و ببینیم این پس‌زمینه‌های کاهگلی و زندگی‌های روستایی، از کجای شخصیت او نشأت گرفته‌اند. اگر او از این زندگی‌های ساده نقاشی می‌کشید، دلیلی بر ساده‌انگاری او نبود، بلکه کلانتری فردی پاک، باصفا و باسواد بود.       کوکب خانم/اثر کلانتری     آغداشلو همچنین افزود: آخرین‌باری که او را دیدم، با خودم فکر کردم که چگونه این معصومیت و صداقت را تحمل می‌کند و چگونه زیر بار این روح حساس خم نمی‌شود، اما این روح لطیف دوام آورد و سال‌ها حاصل داد.     علی فرامرزی - هنرمند نقاش - نیز با اظهار تأسف از درگذشت این هنرمند، درباره‌ی او اظهار کرد: پرویز کلانتری توانست با شیرینی قلمش، کویر سرزمین‌مان را به جهانیان معرفی کند و از این نظر، حق بزرگی بر گردن فرهنگ و محیط زیست کشور دارد. او شخصیت فرهنگی بزرگی بود و تواضع‌اش برای انجام فعالیت‌های فرهنگی، یکی از ویژگی‌های بارز شخصیتی‌اش بود. کلانتری توانست با شیرینی قلمش، کویر سرزمین‌مان را به جهانیان معرفی کند. نگاه او به کویر یک نگاه کاملا ایرانی است. این نگاه بعدها روی آثار کسانی که در این زمینه کار می‌کردند، تأثیر زیادی گذاشت. از این نظر او حق بزرگی بر گردن فرهنگ ایران و محیط زیست دارد.    چندماه پس از بروز عارضه‌ی قلبی و مغزی در کلانتری، دوستان و همکاران این هنرمند فروردین‌ماه 1394 به بهانه‌ی برپایی یک نمایشگاه هنری در گالری آشیان نقش و مهر دور یکدیگر جمع شدند و برای سلامتی‌اش دعا کردند.     ناصر فکوهی - استاد رشته انسان‌شناسی دانشگاه تهران و رئیس مؤسسه انسان‌شناسی و فرهنگ - در این مراسم درباره‌ی شخصیت این هنرمند گفته بود: زمانی که می‌خواستم با پرویز کلانتری مصاحبه کنم، از او پرسیدم می‌دانید از کی با شما آشنا شدم؟ از زمانی که یک بچه هفت - هشت ساله بودم. در همان مصاحبه نه به این صراحت، اما به نوعی این حرف شوک‌آور را گفتم که ما بچه‌ها نه‌تنها آن موقع، بلکه همین حالا هم از کتاب‌های درسی متنفر بودیم. نقاشی‌هایی که کلانتری از کوروش و داریوش و دربار ساسانی و هخامنشی کشیده بود، برای من از خود آن دربارها هم حتی اگر زمانی وجود داشتند، باارزش‌تر بود.     اکبر عالمی نیز در این مراسم درباره‌ی کلانتری گفته بود: کلانتری آدمی نبود که او را برای مکتب خاصی بدانیم. با این حال، آثار پرشکوه و جلال او بر در و دیوار سازمان ملل و موزه‌های بزرگ دنیا می‌درخشد. هر کس یک تابلو از او داشته باشد احساس می‌کند که یک ثروت مادی و معنوی حیرت‌آوری را در کنار خود دارد. کلانتری در یک کلمه افاده‌ای نیست، خاکی است و حسادت در وجود او جای ندارد. شاگردانش عاشق نفس او هستند و زیر سایه او قد ‌کشیدند. او فقط یک نقاش نیست، کاریکاتوریست و نویسنده هم هست و از هر پنجه‌اش یک هنر می‌بارد.     خسرو سینایی - کارگردان سینما - نیز در بزرگداشت این هنرمند اظهار کرده بود: از بودن در کنار کلانتری بسیار لذت بردم. اگرچه از معاشرت با او سیر نشدم، اما از تشنگی و عطشم کم کرد. در طول این سال‌ها که جوان‌ها به من رجوع می‌کنند و شک دارند که هنر را دنبال کنند یا نه، به آن‌ها می‌گویم اگر برای ثروتمند شدن و مشهور شدن می‌خواهید هنرمند شوید، این کار را نکنید، ولی اگر برای زیباتر زندگی کردن می‌خواهید هنرمند شوید حتما بروید. من دوستانی را در اطرافم می‌بینم که با هنر، زیباتر زندگی کردند و سعادتمند بودند و پرویز کلانتری یکی از آن‌هاست. فارغ از خیلی حس‌ها او با هنرش از زندگی لذت می‌برد و صداقتی که در کار داشت امضای کارهایش شد.       زاغ و روباه / پرویز کلانتری      کامبیز درمبخش - کاریکاتوریست - نیز درباره‌ی کلانتری گفته است: او بخش بزرگی از هنر ایران را اشغال کرده و از هنرمندانی است که آثارش در سازمان ملل و یونسکو وجود دارد. سبک کاری او منحصربه‌فرد است و کلمات نمی‌توانند این هنرمند را تعریف کنند.     علی‌اکبر صادقی - هنرمند پیشکسوت نقاش و تصویرگر - نیز با اشاره به آشنایی طولانی مدت خود با کلانتری، اظهار کرده بود: او یک مناعت خاصی دارد و آن قدر لطیف است که حد ندارد. من بسیار او را دوست دارم و زمانی که جایزه لاک‌پشت پرنده را برنده شده بودم از این ناراحت و عصبانی بودم که چرا نام او در آنجا برده نشده است.     محمد سریر - رییس هیئت مدیره‌ی خانه موسیقی - در بزرگداشت کلانتری اظهار کرده بود: من نگاهم به هنرمندان فارغ از سبک کاری و تکنیک‌شان، نگاه به یک انسان است. پرویز کلانتری انسانی است که صفا، صداقت و حس خوب نوجوانی و جوانی را در خود حفظ کرده است؛ با همان پاکی و شفافیت. او همان طور به دنیا نگاه می‌کند که یک کودک نگاه می‌کند.     عباس مشهدی‌زاده - پژوهشگر هنر - نیز در این مراسم گفته بود: منطقه طالقان هنرمندان بزرگی را به مملکت هدیه داده است. یکی از این عزیزترین‌ها پرویز کلانتری است. او و برادر هنرمندش، ایرج کلانتری، را از سال‌ها پیش می‌شناختم. پرویز کلانتری هر وقت دست روی بوم برده، جادو کرده است. او ایران را به من و شما نشان داده و ایلات و بختیاری‌ها را طوری در کارهایش نشان داده که دوربین غلط می‌کند بخواهد این کار را بکند! می‌بالیم که آثار او در خیلی از موزه‌های دنیا آویخته شده است. او روزی با ما خواهد بود و آرزوی من این است که جمع ما به او انرژی‌ای بدهد که همین حالا بلند شود و با آژانس خودش را به ما برساند.     نصرالله افجه‌ای - هنرمند پیشکسوت خوشنویسی - نیز با اشاره به همکاری‌اش با کلانتری، اظهار کرده بود: من 25 سال با کلانتری در سازمان برنامه همکار بودم و او رییس من بود، اما من شاگرد خوبی برایش نبودم و نمی‌توانستم به آن چیزهایی که بالاتر از فکر من بود و او به آن‌ها اشاره می‌کرد، عمل کنم. ما سفرهای زیادی با هم رفتیم. یکی از ویژگی‌های او کار روی معماری ایران و عشق به این عرصه بود. او با همین عشق سه پایه‌اش را به کویر می‌برد و گنبدها و سایه‌ی آن‌ها را در تابلوهایش به ثبت می‌رساند. او را می‌توان در نقاشی کویر یکی از بدعت‌گذاران دانست.       اثر پرویز کلانتری      گیزلا وارگا سینایی - هنرمند نقاش – نیز با اشاره به ویژگی‌های شخصیتی کلانتری گفته بود: من عاشق روحیه کودک‌وار پرویز بودم. در سفری که با او به کویر و کیش داشتیم، احساس بزرگی و کوچکی بین ما نبود و طوری رفتار می‌کرد که همدیگر را یکسان حساب می‌کردیم. هنرمند هرقدر هم که پیرتر شود باز هم دنیا را با همان چشم کودکی می‌بیند و می‌خواهد در هنرش به آن عوالم برگردد. کلانتری هم همین‌طور بود.     ایرج کلانتری - معمار و برادر پرویز کلانتری - نیز دباره‌ی برادرش گفته بود: پرویز و دوستان هم‌دوره‌ی او، قهرمانان دوران نوجوانی من بودند و راه‌ها و رهنمودهای خوبی را در دوره‌ای که گرایش‌های تجددطلبانه مد شده بود، به من دادند. همیشه از او یاد گرفتم.     محمدرضا اصلانی - کارگردان و فیلمنامه‌نویس - نیز در این مراسم اظهار کرده بود: او هوشیار ما بود و ما را از خواب بیدار می‌کرد. با چهره‌ای پذیرا و پرلبخند به زندگی نگاه می‌کرد و نظر منفی به چیزی نداشت و کاشف نیکی‌ها و درستی‌ها بود. کلانتری یکی از بنیانگذاران تصویرگری کتاب کودک بود. این کار او در پرتو نقاشی‌های بعدی‌اش فراموش شد. امیدوارم فضایی ایجاد شود که داستان‌های چاپ نشده او هم چاپ شوند. کارهای او به شدت ایرانی بود، با این حال نباید نگاه سنتی به آثار او داشت، او سنت را واشکافی کرد و شکافت.     محمدحسن حامدی - سردبیر نشریه هنری تندیس - نیز با اشاره به تاثیر کلانتری بر نسلی از هنرمندان ایرانی، تأکید کرده بود: حضور مستمر پرویز کلانتری در هنر معاصر ما آن‌قدر قوی است که نیاز به توضیح ندارد. او در شاخه‌های مختلف نقاشی، تصویرگری کار کرده است. در نشریه تندیس فصلی با عنوان هنرمندان معاصر وجود دارد که بخش عمده‌ای از نسل دوم هنرمندان نوگرا می‌گویند جرقه اولیه گرایش آن‌ها به نقاشی از تصویرسازی‌های کتاب‌های درسی بوده و 80 درصد آن‌ها روی نام پرویز کلانتری دست می‌گذارند.       آتلیه پرویز کلانتری      طاها بهبهانی - هنرمند - نیز درباره‌ی این هنرمند پیشکسوت گفته بود: یکی از ویژگی‌هایی که باعث شد نسل جوان ما با کلانتری آشنا شود توجه او به گوشه‌های پنهان مانده معماری ایران بود. موضوعی که خیلی‌ها به آن بی‌توجه بودند و با دیده تحقیر به آن نگاه می‌کردند. او به این بخش قدرت و ارزش داد. کاری که او با کاهگل کرد و آرک‌ها و گنبدهایی که در کارهایش خلق کرد جان تازه‌ای به معماری فراموش شده ایران بخشید.    به گزارش ایسنا، آبان‌ماه سال 92 نمایشگاه نقاشی‌های این هنرمند با عنوان شبانه‌ها که مروری بر شش دهه تلاش مستمر نقاشانه او بود، در کنار نمایش هفت کار تازه‌اش برگزار شد. آثار این نمایشگاه شامل فضاهای نوستالژیک معماری‌های کویری، اتمسفرهای آرامش بخش روستاهای از دست رفته ایرانی و حتی نقاشی‌هایی از عشایر بود.    پرویز کلانتری درباره‌ی علاقه‌اش به معماری‌های کویر گفته بود: من همیشه به شکل پراکنده‌ای کار کرده‌ام و هربار سرنوشت به یک دلیلی من را به سمتی کشانده است. در دوره‌ای شیفته معماری‌های کویری شدم و آثار کاهگلی را آغاز کردم و چشم‌اندازهای معماری مناطقی چون کاشان، ابیانه، یزد و ارگ بم را نقاشی کردم.    او همچنین خودش را این‌گونه معرفی کرده بود: مادرم از کودکی همیشه من را به کشیدن نقاشی تشویق می‌کرد. روزی در خانه تنها بودم و شروع کردم به نقاشی کردن روی دیوارهای خانه با ذغال، خودم احساس می‌کردم که کار عجیب و غریبی می‌کنم و بسیار می‌ترسیدم، منتظر بودم که مادرم به خانه‌ بیاید و از این موضوع عصبانی شود، ولی چنین نشد و وقتی پدر و مادرم به خانه برگشتند، به من پرخاش نکردند و مادرم هم با دیدن تصاویر روی دیوار خندید.    من به شدت به ادبیات داستانی علاقه‌مندم و در نویسندگی نیز به نوشتن داستان‌های مدرن علاقه دارم و تعداد زیادی هم کتاب دارم. البته باید بگویم که داستان‌های من همه واقعی هستند و هر عنصر حیرت‌انگیزی هم در داستان من واقعیت دارد.    من همیشه دوست دارم مخاطب اصلی من گروه سنی 20 تا 35 ساله باشند، یعنی همان جوان‌هایی که شلوار جین خود را پاره می‌کنند و موهای خود را ژل می‌زنند. آن‌ها مخاطبان اصلی من هستند و من آن‌ها را بسیار دوست دارم. دوست دارم به‌عنوان یک نقاش و نویسنده روی موج آن‌ها بروم و برای آن‌ها کار کنم. ما با این‌ها نفس می‌کشم و تمام دغدغه‌ی من این است که تکرار جوانی من چه می‌خواهد؟ باید بفهمیم آن‌ها چه می‌خواهند، می‌بینیم که گاهی به مسیرهای سیاسی ورود می‌کنند، ولی اگر از من بپرسی می‌گویم که این‌ها سیاسی نیستند. من فکر می‌کنم این جوانان از ما برترند. همه لپ‌تاب دارند و می‌دانند در دنیا چه خبر است و نباید دست کم بگیریم‌شان. من در بسیاری از مواقع وقتی آثارشان را می‌بینم حظ می‌کنم. کارهای‌شان قابل تحسین است، ولی هنوز مشهور نشده‌اند و این طبیعی است چون من هم در جوانی مشهور نبودم.     پرویز کلانتری، نقاش و تصویرگر پیشکسوت، شامگاه 31 اردیبهشت‌ماه پس از تحمل یک دوره بیماری، در سن 85 سالگی درگذشت.     این هنرمند نقاش، نویسنده و روزنامه‌نگار متولد اول فروردین‌ماه سال 1310 در زنجان و دانش‌آموخته‌ی دانشکده‌ی هنرهای زیبای دانشگاه تهران بود. مدیریت کانون پرورش فکری کودکان و نوجوانان، شرکت در نمایشگاه‌های گروهی و انفرادی متعدد در داخل و خارج از ایران و انتشار چند مجموعه داستان، بخشی از فعالیت‌های کلانتری بود. همچنین یکی از آثارش در فهرست تمبرهای ویژه‌ی سازمان ملل به چاپ رسیده و تابلوی مشهور شهر ایرانی او در مقر سازمان ملل در نایروبی قرار دارد.           پرویز کلانتری      پرویز کلانتری    ,فرهنگي و هنري - تجسمي و موسيقي,به یاد نقاش مناظر خاک‌آلود این مرز و بوم,یکشنبه ۲ خرداد ۱۳۹۵ - ۰۵:۴۴,"درگذشت ,نقاش,پرویز کلانتری,تصویرگر"
این روزها عکس‌ها و اخبار مربوط به شکنجه وحشیانه اعظم و دو فرزند خردسالش توسط شوهر وی در رسانه‌های مختلف بازتاب فراوانی داشته است. حالا این شوهر شکنجه‌گر می‌گوید بی‌گناه است.    به گزارش ایسنا، روزنامه ایران می‌نویسد: مرد شکنجه‌گر که همسر و دو کودکش را 21 روز زندانی کرده بود، می‌گوید بی‌گناه بوده و اگر کاری کرده تحت تأثیر شیشه بوده است. این مرد خشن در گفت‌وگویی، گاهی خونسرد و گاهی ترشرو می‌شد و مرتب ادعا می‌کرد همسر و دو کودکش را دوست دارد.    ساعت 16:15 نوزدهم فروردین ماه سال جاری ساکنان خیابان طاهری منطقه خواجه ربیع در تماس با پلیس از اسارت زنی جوان و دو کودک 5 و 8 ساله او در همسایگی‌شان خبر دادند. با اعلام این گزارش به پلیس 110 مأموران کلانتری خواجه ربیع برای رسیدگی در محل حاضر و متوجه قفل بودن در شدند. از آنجا که احتمال هرگونه خطری برای ساکنان خانه می‌رفت، با هماهنگی قاضی موحدی راد، معاون دادستان مشهد، قفل در شکسته شد و اعظم 30 ساله و ‌هانیه و هدیه 8 و 5 ساله در وضعیت نابسامانی پیدا شدند. از آنجا که این سه گروگان مرد شیشه‌ای به دلیل شکنجه وحشیانه، در شرایط وخیمی به سر می‌بردند تکنیسین‌های اورژانس پس از انجام اقدام‌های اولیه مجروحان را به بیمارستان شهید‌هاشمی‌نژاد مشهد منتقل کردند.     آغاز تحقیقات میدانی     پلیس که خود را در برابر یک گروگانگیری وحشیانه می‌دید در گام نخست تحقیقات به سراغ همسایه‌ها رفت. ساکنان محلی که این خانواده را می‌شناختند مدعی شدند پدر جوان‌هانیه و هدیه و شوهر اعظم را می‌شناسند و چند روزی است متوجه شدند محمد که معتاد است از دو هفته قبل همسر و دو فرزندش را در خانه مسکونی‌اش حبس کرده است.     دستگیری پدر شیشه‌ای     با روشن شدن اینکه عامل این جنایت وحشیانه خانوادگی محمد بوده است، پلیس بلافاصله پس از انتقال مجروحان به بیمارستان جست‌وجو برای یافتن این مرد معتاد را آغاز کرد و با تلاش مأموران پلیس مشهد این پدر معتاد در کمتر از یک ساعت از رهایی خانواده‌اش در حاشیه کال دروی مشهد دستگیر شد.    سرهنگ محمد بوستانی رئیس پلیس مشهد در این باره به شوک گفت: این مرد به دلیل بدبینی و توهم خانواده‌اش را مورد شکنجه قرار داده است. محمد 30 ساله پس از دستگیری منکر شکنجه خانواده‌اش شد و با اظهارات ضد و نقیض خود سعی کرد روند تحقیقات را منحرف کند. این مرد با دستور معاون ناحیه 4 دادسرای عمومی و انقلاب شهید بهشتی مشهد روانه زندان شد و بازجویی‌ها از او ادامه دارد.     اظهارات تکان‌دهنده مادر جوان     اعظم که پس از رهایی از شکنجه‌گاه همسر شیشه‌ای‌اش با صورت و بدن مجروح نگران دو کودک خردسالش بود درباره 21 روز شکنجه و اسارتش گفت: محمد معتاد و به همه چیز بدبین بود. او در این روزها اجازه خوردن غذا و آب به من و دخترانم نمی‌داد یا با چاقو به جانمان می‌افتاد یا ما را در صندوق فلزی می‌گذاشت و با روشن کردن آتش زیر صندوق آزارمان می‌داد.     گفت‌وگو با مرد شکنجه‌گر     محمد آرام نشسته و چشم‌هایش سرخ است. کاملاً می‌شود دید که به خاطر دوری از شیشه کمی باهوش‌تر شده است.     - چند ساله‌ای؟     30 ساله.     - شکسته‌تر دیده می‌شوی؟     اعتیاد داغونم کرد!     - از کی معتادی؟     نمی‌دانم اما یادم نمی‌آید که یک روز مواد نکشیده باشم.     - چه نوع موادی می‌کشی؟     همه نوع مصرفی داشتم اما شیشه راحت‌تر گیرم می‌آید و نیازی به زغال و اینجور چیزها ندارد، همه‌جا می‌شود راحت آن را کشید به خاطر همین سراغ شیشه رفتم.     - روز عروسی‌ات یادته؟     روز خوبی بود. زنم دختر بسیار خوبیه، همه شاد بودند و منم خیلی خوشحال بودم.     - اون موقع هم معتاد بودی؟     تفریحی می‌کشیدم حتی به اعظم قول دادم دیگر نکشم اما بعد بدتر شد.     - چرا؟     ساعت خالی در روز زیاد داشتم. با دوستانم دور هم جمع می‌شدیم و مواد می‌کشیدیم تا ساعتی خوش باشیم.     - روز تولد بچه‌هایت را به خاطر داری؟     بله، مگر می‌شود فراموش کرد.     - وقتی بچه‌ها متولد شدند چرا تصمیم نگرفتی اعتیاد را ترک کنی؟     خواستم‌ حتی قسم خوردم اما نشد.     - زن و بچه‌ات را چقدر دوست داری؟     خیلی، اندازه دنیا.     - پس چرا شکنجه‌شان دادی؟     (محمد اخم می‌کند): نگویید. من از گل نازک‌تر هم به آنها نمی‌گویم.     - اما همسرت زخمی و بچه‌هایت هم افسرده و کبود هستند و می‌گویند کار تو بوده!     اصلاً به خاطر نمی‌آورم، حتماً‌ شیشه کشیده بودم و نفهمیدم.     - این‌که دلیل نمی‌شود!     اگر این کار را کرده‌ام معذرت می‌خواهم. آزادم کنید جبران می‌کنم.     - زن و بچه‌ات 21 روز در خانه زندانی بودند؟     دوست نداشتم زیاد بیرون بروند، مزاحم در خیابان‌ها زیاد است اما آنها را زندانی نکردم.     - تا کی می‌خواهی معتاد باشی؟     امروز آزادم کنید دیگر نمی‌کشم.     - پشیمان نیستی؟     از چی؟! از اعتیاد، خیلی، اما کاری از دستم برنمی‌آمد!     - نه از شکنجه زن و بچه‌ات؟     پشیمانم، اما کاری نکرده‌ام.     ,رسانه هاي ديگر - رسانه ديگر,شوهر شکنجه‌گرِ «اعظم»: بی‌گناهم!,یکشنبه ۵ اردیبهشت ۱۳۹۵ - ۱۰:۱۷,"مواد مخدر,شکنجه"
رییس‌ جمهور، رأی دادگاهی در آمریکا مبنی بر توقیف حدود 2 میلیارد دلار از دارایی‌های جمهوری اسلامی ایران را دزدی آشکار و رسوایی بزرگ حقوقی برای آمریکا و به مفهوم ادامه خصومت علیه ملت ایران دانست.    به گزارش خبرگزاری دانشجویان ایران (ایسنا)، حجت‌الاسلام والمسلمین دکتر حسن روحانی روز چهارشنبه و در جلسه هیأت دولت با تاکید بر این‌که دولت به نمایندگی ملت ایران از هیچ کوششی برای احقاق حقوق ملت فرو گذار نکرده و این مسیر را تا رسیدن به نتیجه ادامه خواهد داد اظهار کرد: اینکه دادگاه یا قوه مقننه در گوشه‌ای از دنیا بخواهد برای حقوق و اموال ملت ایران تصمیمی بگیرد، کاملاً غیرقانونی و برخلاف حقوق بین‌الملل و مصونیتی است که بانک‌های مرکزی از نظر حقوقی در دنیا دارند.    روحانی با تأکید بر اینکه آنها باید بدانند حقوق ملت ایران قابل تعرض و چپاولگری نیست، افزود: هیچ دزدی نمی‌تواند به دزدی خود افتخار کرده و تصور کند اموالی که به غارت برده به او تعلق دارد.    رییس‌ جمهوری با بیان اینکه ملت ایران هیچگاه از حقوق خود دست برنخواهد داشت، گفت: دشمنان ملت ایران سال‌ها تلاش کردند تا برخلاف معاهدات بین‌المللی ملت ایران را از حقوق خود در استفاده از انرژی هسته‌ای منع کنند و در این راستا قطعنامه‌هایی در مجامع بین‌المللی علیه ایران تصویب کردند. اما ملت ما با ایستادگی و استفاده از توانمندی سیاسی خود توانست حق خود را بازستاند و امروز در مقطعی قرار داریم که همگان برحق ملت ایران نسبت به غنی‌سازی، اذعان دارند.    روحانی اینگونه فشارها و احکام و مصوبات غیرقانونی از سوی قوه مقننه و قضائیه آمریکا را راهزنی بین‌المللی و رسوایی حقوقی برای آمریکا دانست و افزود: تاکنون سابقه نداشته که نمایندگان قوه مقننه قانونی تصویب کنند و دستگاه قضایی را برای چنین موضوعی یا موارد مشابه اجبار کنند.    رییس‌ جمهوری این اقدام آمریکا را از نظر سیاسی به مفهوم تداوم خصومت‌ها علیه ملت ایران برشمرد و تأکید کرد: ملت ایران علیه این رأی ناصواب ایستادگی می‌کند و نظام و دولت جمهوری اسلامی نیز از همه توان خود در مسیر احقاق حقوق ملت ایران استفاده خواهد کرد.    روحانی ادامه داد: این اموال متعلق به ملت ایران است و هرگونه تصرف در آن تصرفی خصومت‌آمیز و غیرقانونی است.    رییس‌ جمهوری خاطر نشان کرد: البته اینکه در دولت‌های گذشته چه اقدامات و سهل انگاری صورت گرفته موضوعی است که مربوط به مسایل داخلی کشور است که در جای خود بررسی شده و به مردم توضیح داده خواهد شد. اما بی‌شک این حرکت، تجاوز و خصومتی آشکار از طرف آمریکا علیه ملت ایران است و آنها نمی‌توانند بدون تحمل تبعات این تصمیم از آن بهره‌برداری و استفاده کنند.    روحانی در بخش دیگری از سخنان خود ، حضور پرشور مردم در انتخابات هفتم اسفند سال گذشته را افتخار و صفحه زرین دیگری بر صفحات درخشان گذشته تاریخ فعالیت‌های سیاسی مردم برشمرد و گفت: انتخابات تثبیت جمهوریت و اسلامیت نظام است، چرا که اصل مشورت و رأی مردم منشأ دینی، اسلامی و قرآنی دارد.    رییس‌ جمهوری با تاکید بر اینکه انتخابات مایه استحکام نظام و افزایش اعتماد مردم، سرمایه اجتماعی و قدرت سیاسی کشور است، اظهارداشت: در منطقه‌ای که در برخی از کشورهای آن هنوز نظام قبیله‌ای حاکم است، چند کشور هستند که انتخابات و رقابت سالم و قانونی دارند که در رأس آنها نیز جمهوری اسلامی ایران است.    روحانی اظهار داشت: ملت ایران در همه انتخابات با حضوری گسترده،‌فعال، بانشاط و در امنیت کامل شرکت می‌کنند به گونه‌ای که در انتخابات هفتم اسفند سال 94 حتی یک حادثه امنیتی در سطح کشور، نداشتیم.    رییس‌ جمهوری حل و فصل مشکلات کشور و رسیدن به رونق اقتصادی، اشتغال و رشد را در سایه همفکری، همدلی و همکاری بین قوا بویژه دولت و مجلس دانست و افزود: اگر مجلس، قوا و نهادها در مسیر اجرای برنامه‌ها با دولت همراهی نکنند، نمی‌توانیم در ساماندهی اقتصاد کشور کاری از پیش ببریم.    روحانی ادامه داد: به هر میزان تعامل و رفاقت میان دولت و مجلس بیشتر باشد، امور به نحو بهتری پیش خواهد رفت و این در حالی است که قوا از یکدیگر مستقل بوده و حقوق خود را ایفا می‌کنند. در واقع استقلال قوا به معنای عدم تعامل و رودررویی آنها با یکدیگر نیست.    رییس‌ جمهوری خاطر نشان کرد: دولت و مجلس تا به امروز تعامل نسبتاً خوبی با هم داشتند و امیدواریم این تعامل در مجلس آینده بیش از گذشته باشد.    روحانی با اشاره به ضرورت حضور فعال و با نشاط مردم در دور دوم انتخابات مجلس شورای اسلامی، گفت: دور دوم انتخابات همانند دور اول حائز اهمیت است و مردم باید با همان اهتمامی که برای اجرای وظیفه شرعی، ملی و انقلابی خود در دور اول پای صندوق‌ها رفتند در این دوره نیز حضور فعال داشته باشند.    رییس‌ جمهوری اظهار امیدواری کرد: روز جمعه آینده در چارچوب قانون بتوانیم ، انتخاباتی سالم ، رقابتی و در امنیت کامل و با عدم دخالت دستگاه‌های اجرایی و سایر نهادها ، پیش رو داشته باشیم و این انتخابات مایه لبخند مردم و دوستان ایران در منطقه بوده و فشاری برای کسانی باشد که در برابر حقوق ملت ایران ایستادگی می‌کنند.    روحانی تأکید کرد: این انتخابات به دلیل مسایل منطقه و دشمنی‌هایی که هر روز علیه ملت ایران آشکار می‌شود، حائز اهمیت است.     ,سياسي - دولت,توقیف دارایی ایران در آمریکا دزدی آشکار و رسوایی بزرگ حقوقی است,چهارشنبه ۸ اردیبهشت ۱۳۹۵ - ۱۲:۱۷,"دولت,هيات دولت,حسن روحاني,ايران و آمريكا"
به دنبال انتشار گزارش دولت از بررسی ماجرای توقیف دارایی دو میلیارد دلاری ایران از سوی دولت آمریکا و تاکید بر چرایی عدم فروش اوراق قرضه در دوره ای خاص، رئیس کل سابق بانک مرکزی در این باره توضیحاتی ارائه کرد.    به گزارش خبرنگار ایسنا، در هفته اخیر دولت با انشتار بیانیه‌ای، بخشی از ماجرای توقیف دو میلیارد دلار از دارایی بانک مرکزی را شفاف کرد . این گزارش توسط کارگروه ویژه هیأت دولت که به دستور رئیس جمهوری و تصویب هیأت دولت و به منظور بررسی ابعاد مختلف دستبرد دولت آمریکا به دارایی‌های ایران تشکیل شده بود، در قالب بیانیه‌ای منتشر شد.    این گزارش حاوی اطلاعاتی همچون روند اقدامات سیاسی و قضایی در آمریکا در تعرض به اموال ایران، فرآیند سرمایه‌گذاری خارجی ایران ازطریق خرید اوراق قرضه و همچنین چالش ها و ابهامات ماجرا بود. این در حالی است که تاکید شده بود پس از آنکه از سال 1386 به بعد، مشخص شد اوراق خریداری شده در مخاطره قرار دارد، بانک مرکزی علیرغم هشدارهای متعدد تنها بخش اندکی از آنها را به فروش رسانده است.    در عین حال این سوال نیز مطرح بود که چرا با وجود هشدارهای داده شده، در فاصله سال‌های درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟    اما زمان مورد اشاره دولت یعنی از پاییز 1386 به بعد دوران مربوط به دوره ریاست جمهوری محمود احمدی نژاد در دولت دهم و ریاست یکساله طهماسب مظاهری و به دنبال وی محمود بهمنی در بانک مرکزی است.    در این رابطه بهمنی، که سالهای آخر دولت دهم و قبل از آمدن سیف - رئیس کل فعلی بانک مرکزی - در بانک مرکزی حضور داشت عنوان می کند که هر چند دوره مورد اشاره دولت در گزارش منتشره مربوط به دوره وی نیست، اما باید توجه داشت که در همان زمان نیز اقدامات زیادی برای برگرداندن این دارایی انجام شده است و وکلای بین المللی فعالیت گسترده ای انجام داده اند.  وی یادآور شد که توقیف دارایی ها موضوعی نبود که نسبت به آن بی توجهی شده باشد. این در حالی است که نه تنها بانک مرکزی بلکه تمام ارگانهای خاص نیز آن را پیگیری می کردند.    بهمنی با اشاره به این که گزارش دولت از این حکایت دارد که ماجرای معامله اوراق نه تنها مربوط به دولت قبل و حتی به سال های قبل تر نیز بر می گردد، گفت: با این حال معتقدم که در حال حاضر اینکه در چه زمانی اتفاق افتاده از اهمیت چندانی برخوردار نیست و اکنون پای منافع ملی درمیان بوده و باید برای حفط آن تلاش کرد.  رئیس کل سابق بانک مرکزی با اشاره به اینکه بخش قابل توجهی از این دارایی که با آن اوراق خریداری شده بود به صورت یورو و طلا منتقل شد، افزود: در مورد بخش توقیف شده نیز دولت آمریکا نباید اینگونه اقدام می کرد و بلوکه کردن این اموال غیر قانونی بوده و قابل پذیرش نیست. ولی به هر صورت فعلا این اتفاق افتاده و باید با رویکرد حفط منافع ملی اقدام کرد.  وی با اشاره به اقداماتی که اکنون دولت در حال انجام برای رسیدگی به پرونده توقیف دارایی بوده و پیگیر آن است، ادامه داد: در گذشته نیز آنچه در توان بود برای نقل و انتقال این دارایی ها انجام دادیم اما موضوع مورد توجه این است که دارایی تبدیل به اوراق قرضه شده بود و اوراق قرضه هم زمان سررسید داشت.  بهمنی این را هم گفت که اگر عنوان می شود چرا اوراق در دوره ای خاص به فروش نرفته، ممکن است که زمان سررسید اوراق فرا نرسیده بود و موانعی وجود داشته که امکان فروش آن را تحت تاثیر قرار داده است.     ,اقتصادي - بانك، بيمه، بورس,"واکنش ""بهمنی"" به گزارش توقیف دارایی 2 میلیارد دلاری",جمعه ۳۱ اردیبهشت ۱۳۹۵ - ۱۲:۵۸,دارایی 2 میلیارد دلاری
گزارش منتشره دولت از بررسی ابعاد مختلف دستبرد دولت آمریکا به دارایی ایران، از نقش پررنگ بانک مرکزی و دولت قبل در دوره حدود هفت ماهه سال 1387 حکایت دارد. این در حالی است که معاون سابق پارلمانی بانک مرکزی معتقد است که باید این گزارش حاوی جزئیات شفاف‌تری در رابطه با خرید و فروش اوراقی که به ضبط دارایی دو میلیارد دلاری منتهی شد، باشد. در عین حال که پاسخگویی مسوولان حاضر در این جریان حدود 15 ساله از الزامات رفع ابهام آن است.  به گزارش خبرنگار ایسنا، روز گذشته-دوشنبه- دولت با انتشار بیانیه‌ای تا حدودی از ماجرای توقیف دارایی دو میلیارد دلاری پرده برداشت. در این گزارش ضمن بررسی و تشریح ابعاد حقوقی و سیاسی موضوع و همچنین رای‌های دادگاه آمریکا و روند خرید اوراق و توقیف، برخی ابهامات نیز مطرح است و به گونه ای به این سوال که تعلل در فروش اوراق با توجه به همزمانی با اعمال تحریم ها، مربوط به چه زمانی بوده، پاسخ داده می شود و این گونه قابل استنباط است که عدم فروش اوراق در دوره ریاست طهماسب مظاهری در بانک مرکزی اتفاق افتاده است.  این در حالی است که در بیانیه این گونه اعلام شده است که چرا با وجود هشدارهای منابع خارجی، مراکز ذیربط داخلی و نهادهای عالی - که در گزارش ها و مکاتبات مسئولان و مقامات ارشد کشور موجود است- ، درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟    جدای از اینکه مسئولان وقت می توانند با ارائه توضیحاتی در این باره ابهامات موجود را برطرف کنند، حیدر مستخدمین حسینی که در دوره طهماسب مظاهری و بازه کوتاهی در زمان محمود بهمنی در سمت معاون پارلمانی بانک مرکزی بوده عنوان می کند که پاسخگویی در مورد ماجرای خرید و فروش اوراق نباید محدود به یک دوره خاص باشد و لازم است تا تمامی دوران در این باره بنا بر میزان مسئولیت خود پاسخ دهند. وی البته معتقد است که گزارش منتشره باید جامع تر بوده و جزئیات بیشتری را به عموم مردم ارائه کند.      وی با اشاره به این‌که عنوان شده اوراق از سال 1375 و به مدت حدود 15 ساله خرید و فروش شده بیان کرد که باید اعلام شود انگیزه اصلی از چرایی خرید این اوراق و حتی فروش آن چه بوده و چه کسانی در آن دخیل بوده‌اند؟      معاون سابق پارلمانی بانک مرکزی با اشاره به این‌که مسئولیت موضوع پیش آمده تنها محدود به یک گروه خاص نبوده و در دوره چند ساله خرید و فروش اوراق باید تمامی افراد و سازمان‌های مرتبط پاسخگو باشند، اظهار کرد: به هرحال نمی‌توانیم بگوییم که رئیس جمهوری وقت در این موضوع دخالت نداشته، چرا که بانک مرکزی هر ساله مجمع عمومی برگزار می‌کند و رئیس آن، رئیس جمهور است؛ بنابراین چطور ممکن است تصمیم به این مهمی برای خرید و فروش اوراق گرفته شده باشد ولی رئیس جمهور وقت در جریان آن قرار نگیرد.      مستخدمین حسینی گفت: حتی اگر بگذریم از این‌که در دوران کدام رئیس جمهور خرید و فروش اوراق انجام شده، باید به این موضوع توجه کرد که آیا در سه سال گذشته و در حالی که موضوع خرید و فروش به اتمام رسیده، رئیس جمهور وقت که در مجمع عمومی بانک مرکزی حاضر شده، در این رابطه بررسی و بحثی با مسوولان بانک مرکزی داشته است؟      وی این را هم گفت آیا روسای جمهور قبلی در مجامع عمومی از روسای بانک مرکزی و معاونان آنها پرسیدند که چرا باید این اوراق را در شرایط خاص خرید کنیم و چرا در زمانی که اکنون مورد توجه قرار گرفته به فروش نرسانده‌ایم؟    معاون سابق پارلمانی بانک مرکزی همچنین با بیان این‌که اگر فرض را براین بگذاریم که روسای جمهور در این موضوع کوتاهی کرده‌اند، آنگاه باید روسای بانک مرکزی و معاونان آنها پاسخگو باشند، افزود: گزارش منتشره دولت درباب بررسی که برای توقیف دو میلیارد دلار دارایی انجام داده باید حاوی تمامی این اطلاعات و برطرف کردن ابهاماتی از این دست باشد.      مستخدمین حسینی در ادامه به نقش پررنگ معاونان ارزی و کمیسیون ارزی بانک مرکزی در رقم خوردن چنین تصمیماتی اشاره کرد و گفت: حتی وقتی که موضوع رئیس جمهور را کنار می‌گذاریم باید به اهمیت تصمیم‌گیری‌ها در حوزه ارزی بانک‌ها توجه داشت. چنین مواردی به سایر معاونان بانک مرکزی ارتباطی پیدا نمی‌کند و آنها در آن مداخله‌ای ندارند ولی نمی‌توان از نقش پررنگ معاونان ارزی که عمدتا باید با هماهنگی رئیس کل بانک مرکزی در رابطه با خرید و فروش اوراق در حوزه بین‌الملل اقدام کنند، گذشت.    وی تاکید کرد که گزارش منتشره دولت باید حاوی این موضوع نیز باشد که این اوراق ضمن این‌که چرا در زمان خاصی که اکنون دولت بر آن تاکید دارد خریداری شده، این موضوع را نیز شفاف کند که زمان سررسید اوراق چه دوره‌ای بوده و چرا در آن موقع فروش انجام نشده است یا این‌که آیا امکان فروش وجود داشته یا نه. به طور حتم رئیس کل و معاون ارزی این دوره پاسخ‌های خود را بیان خواهند کرد.  مستخدمین حسینی در این رابطه به این موضوع اشاره کرد که بدون تردید در جریان مذاکرات هسته‌ای اخیر و اجرایی شدن برجام حتما باید ماجرای خرید و فروش این اوراق و مسدود یا ضبط شدن آن مورد توجه قرار گرفته باشد و در این رابطه نیز لازم است تا توضیحات بیشتری از سوی وزارت امور خارجه ارائه شود.  تاکید معاون سابق پارلمانی بانک مرکزی در حالی مطرح می شود که در بازه حدود 20 سال گذشته از شروع خرید و فروش اوراق، اواخر دولت ششم و همچنین دولتهای هفتم، هشتم، نهم، دهم و اخیرا یازدهم است. این در حالی است که در این دوران نوربخش تا سال 1382 در بانک مرکزی حضور داشته و آخرین معاون ارزی وی محمد جعفر مجرد است که در دوره شیبانی - مدیرعامل بعدی بانک مرکزی - و از سال 1382 تا 1386 نیز در این سمت حضور داشته است. بعد از اینکه شیبانی از بانک مرکزی استعفا داد، احمدی نژاد-رئیس‌جمهور وقت - طهماسب مظاهری را جایگزین وی کرد که او نیز در مدت کمتر از یک سال از حضور خود در بانک مرکزی، رضا راعی را به عنوان جانشین مجرد برگزید؛ دوره ای که اکنون انگشت اتهام به چرایی عدم فروش کامل اوراق قرضه و دردسرهای بعدی به سمت آن نشانه رفته است.  اما بعد از رفتن مظاهری، محمود بهمنی به بانک مرکزی آمد که وی البته با برداشتن راعی، برهانی، سید علی و در ادامه مینو کیانی را در سالهای حضورش تا 1392، در سمت معاونت ارزی قرار داد، اما بعد از ورود ولی الله سیف به بانک مرکزی باز هم معاونت ارزی تغییر کرد و غلامعلی کامیاب جایگزین وی شد. این درحالی است کارشناسان همواره نسبت به تغییرات سریع در معاونت ارزی بانک مرکزی و عدم ثبات در آن منتقد هستند.     ,اقتصادي - بانك، بيمه، بورس,ابعادی تازه از پرونده سرقت دو میلیارد دلاری,سه‌شنبه ۲۸ اردیبهشت ۱۳۹۵ - ۱۴:۳۶,"بانك مركزي,دارایی 2 میلیارد دلاری"
معاون حقوقی رئیس جمهور گفت: رای دادگاه آمریکا درخصوص 2 میلیارد دلار دارایی های بلوکه شده ایران غیرقانونی است و این اموال باید به ملت ایران برگردد.    به گزارش گروه دریافت خبر خبرگزاری دانشجویان ایران (ایسنا)، الهام امین زاده در حاشیه افتتاح مجموعه فرهنگی ورزشی شهربانو کاشان در گفت وگو با خبرنگاران اظهارکرد: وزیر امور خارجه کشورمان نامه ای به دبیرکل سازمان ملل مبنی بر محکومیت ایالات متحده آمریکا در این خصوص ارسال کرده است که باید این پول ها به بانک مرکزی برگردد.  وی همچنین گفت: احکامی که در دادگاه های داخلی آمریکا علیه دولت ایران صادر شده، این احکام به طور کلی در امور بین الملل و به علت مصونیت حقوقی دولت ها، بی سابقه و ممنوع است.  امین زاده تصریح کرد: هر دولتی مصون از محکومیت در دادگاه داخلی آمریکا و هر کشور دیگری است.  وی درباره 2 میلیارد دلار دارایی های بلوکه شده ایران گفت: بانک های مرکزی محل گردش مالی اموال و دارایی های ملت یک کشور است و حتی تحریم موقت آن هم ممنوع است، چه رسد به اینکه هدف صدور و اجرای احکام قرار گیرد، بنابراین 2 میلیارد دلار اموال بلوکه شده باید به ملت ایران بازگردانده شود.  معاون حقوقی رئیس جمهور در خصوص کمیته ماده 76 معاونت حقوقی ریاست جمهوری نیز گفت: این کمیته از جمله معدود کمیته هایی است که سه قوه مقننه، مجریه و قضاییه و معاونت حقوقی ریاست جمهوری در آن حضور دارند.  وی افزود: ریاست این کمیته با قوه مجریه است که قوانین مزاحم کسب و کار را شناسایی کرده و از فعالان اقصادی سراسر کشور می خواهیم که قوانین مزاحم کسب و کار خود را در تجارت، صنعت، اقتصاد و تولید و اشتغال مولد شناسایی و به این معاونت اطلاع دهند.  امین زاده گفت: این کمیته، قوانین مزاحم را بررسی کرده و برای حذف به مجلس و دولت ارسال می کند.  معاون حقوقی رئیس جمهور همچنین در خصوص منشور حقوق شهروندی اظهار کرد: این منشور را دکتر روحانی برای اجرا به معاونت حقوقی، تفویض اختیار کرده است و ما آن را تدوین و در اختیار مردم قرار داده ایم.  وی تصریح کرد: همه منشورها از جمله؛ بانوان، دانش آموزی، بیمار، دانشجویی و کارگران در حاشیه منشور مرکزی شکل خواهند گرفت.  امین زاده یادآور شد: حقوق و تکالیف زنان هم اکنون به صورت یک قانون در جمهوری اسلامی وجود دارد و دولت موظف است براساس اصل 20 و 21 قانون اساسی آن را اجرا کند.   ,سياسي - دولت,2 میلیارد دلار اموال بلوکه شده باید به ملت ایران برگردد,شنبه ۱۱ اردیبهشت ۱۳۹۵ - ۱۳:۰۸,معاون حقوقي رييس جمهور
اعظم زنده است، اعظم بعد از 21 روز شکنجه توسط شوهرش، هنوز زنده است؛ او و دخترانش 21 روز آب و غذا نخوردند، اما هنوز زنده‌اند؛ هدیه و هانیه دختران پنج و هفت ساله او هنوز نفس می‌کشند، اما دیگر هیچوقت از صدای زنگ در خانه خوشحال نمی‌شوند.    به گزارش خبرنگار اجتماعی خبرگزاری دانشجویان ایران(ایسنا)، منطقه خراسان، اعظم هر شب که می‌خواهد بخوابد تمام 21 روز شکنجه را در خاطراتش مرور می‌کند، مرور می‌کند که چگونه شوهرش توانسته او را با چاقو آزار دهد، مرور می‌کند که وقتی آب را به زور در دهانش می‌ریخته چقدر دیگر می‌توانسته نفس بکشد، او هر شب که می‌خوابد به یاد شب‌هایی می‌افتد که درون یک صندوق فلزی بدون اکسیژن و در بسته قرار می‌گرفته و پاهایش می‌سوخته به دلیل اینکه شوهرش زیر صندوق آتش روشن می‌کرده است.    اعظم می‌خواهد بخوابد، اما خیال دخترانش نمی‌گذارد؛ او حالا که می‌تواند بدون ترس از کسی به راحتی نفس بکشد، به یاد خفه شدن دخترش با دستان شوهرش می‌افتد، اعظم شب‌ها صدای گریه‌های هدیه را به یاد می‌آورد و فقط گریه می‌کند.    این روزها کمی که در سایت‌های خبری می‌چرخیم، اخباری را در خصوص خشونت‌های بسیار پیشرفته علیه زنان می‌بینیم؛ سمیه زنی بود در یکی از روستاهای بم که توسط شوهرش مورد اسیدپاشی قرار گرفت و بعد از یک سال درمان، درگذشت؛ ستایش دختر شش ساله‌ای بود که هنوز داغ نبودنش بر دل خانواده تازه باقی مانده و همین چند روز پیش بود که در ورامین توسط پسری 17 ساله مورد تعرض قرار گرفت و به شکل وحشتناکی به قتل رسید و حالا اعظم زنی است که اگر نیروی انتظامی دیرتر به دادش می‌رسید، او نیز مرده بود، اعظم زنده است، اما زندگی‌اش به تصمیم دادگاه بستگی دارد به دلیل اینکه دادگاه اعلام کرده اگر حتی وثیقه 20 میلیون تومانی برای شوهرش بیاورند، او از زندان آزاد می‌شود.     روایت اعظم...     اعظم یک زن 30 ساله با دیپلم انسانی، یکی از مثال‌های تمام زنانی است که مورد خشونت‌های وحشتناک شوهر معتادش قرار گرفته و حالا منتظر است تا ببیند دادگاه در مورد شوهر او چه تصمیمی می‌گیرد.    او وقتی دارد با من صحبت می‌کند دستانش را با روسری بلندی که دارد، می‌پوشاند، نمی‌خواهد من برش‌های عمیق دستش را که شوهرش با لبه شکسته سینی فلزی به وجود آورده، ببینم، او نحیف و لاغر است و ترس عجیبی صدا و نگاه او را فراگرفته است؛ چهره‌اش مات و مبهوت مانده، چشمانش خیره به روبه‌رو و ذهنش در دنیای دیگری سیر می‌کند، به سختی می‌تواند با ما ارتباط برقرار کند.    صورت و گردنش پر است از علائم سوختگی که حالا بعد از 10 روز فاصله از شکنجه 21 روزه، هنوز نیز خوب نشده‌اند؛ اعظم سه و دخترانش یک شبانه‌روز به علت جراحات وارده در بیمارستان بستری بوده‌اند؛ در توصیف اینکه چگونه حرف می‌زند تنها کافیست بگویم حرف که می‌زند، بعید است بغض نکند.    اعظم و شوهرش 12 سال است که با هم زندگی می‌کنند و در این مدت انواع خشونت‌ها را نسبت به اعظم انجام داده تا حدی که پیش از این اتفاق، اعظم سه بار مدرک پزشکی قانونی گرفته و اقدام به شکایت کرده است، اما بعد از آن به علت ترس از تهدیدات شوهرش و بی پدر شدن بچه‌هایش، شکایت‌های خود را پس گرفته است.    به گفته اعظم، شوهرش از ابتدای ازدواج مواد مصرف می‌کرده است، در اوایل تریاک و بعد از آن کریستال و شیشه.    روز دوم فروردین همین امسال بوده که پدرشوهر اعظم که با آنان زندگی می‌کرده است، برای سفر کوتاهی به قوچان رفته و بعد هم شوهر اعظم، زن و بچه‌های خود را به طبقه پایین خانه برده، پرده‌ها را کشیده و شروع به تهدید، آزار و اذیت آنان می‌کند، او زنش را به میله گازی در اتاق پشتی می‌بندد و دست و دهانش را نیز با دستمال می‌بندد تا صدایی از او به گوش همسایه‌ها نرسد.    در مدت 21 روزی که اعظم و دخترانش در خانه محبوس بودند، هیچ غذایی نبوده که حتی دختران از آن بخورند، پدر بچه‌ها هم وقتی از خانه بیرون می‌رفته است، در را قفل می‌کرده تا کسی نتواند به خانه وارد یا از آن خارج شود.    به گفته خود اعظم شکنجه‌ها و آزارهایی که توسط شوهرش دیده است بسیار وحشتناک بوده و اصلا کار یک انسان با روان سالم نبوده است، شوهرش او را داخل صندوق فلزی می‌انداخته و درش را قفل می‌کرده تا از نبود اکسیژن خفه شود.    گاهی اوقات نیز زیر صندوق، اجاق گازی را روشن می‌کرده و پاهایش را می‌سوزانده، یکی دیگر از شکنجه‌هایش این بوده که پارچه‌ای را آتش می‌زده و بر روی بدن برهنه همسرش می‌انداخته است؛ با چاقو تمام بدن اعظم را برش می‌زده و بعد او را بر روی سیمان پشت‌بام خانه می‌کشیده تا حدی که لباسش پاره می‌شده و جراحت‌های بدی برمی‌داشته است.    در مجموع، این 21 روز می‌گذرد و یک شب شوهرش مردی غریبه را به خانه می‌آورد، او که توهم خیانت داشته است به مرد غریبه می‌گوید که تو همسرم را می‌شناسی و با هم رابطه داشته‌اید، مرد که اوضاع زن و بچه‌ها را می‌بیند به بیرون رفته و به پلیس زنگ می‌زند؛ به هر حال بعد از پنهان شدن و فرار کردن شوهر اعظم، پلیس او را گرفته و به بازداشتگاه می‌برد، اعظم و دو دختر نیز توسط اورژانس اجتماعی به بهزیستی واگذار می‌شوند.    اعظم وقتی دارد از تهمت شوهرش به خود، حرف می‌زند، انگار درد بیشتری می‌کشد، انگار نمی‌تواند با این موضوع کنار بیاید و می‌گوید فقط خدا شاهد است که چه اتفاقاتی افتاده، می‌گوید:از ابتدای ازدواج هر زمان که به بیرون می‌رفت در خانه را قفل می‌کرد، دیگر نمی‌دام چه بگویم.     هانیه و هدیه     هانیه دختر بزرگ‌تر اعظم تازه وارد هشت سال شده است و هدیه دختر کوچکترش پنج سال دارد، هانیه باید امسال کلاس اول خود را می‌گذراند، اما بعد از اینکه دو ماه به مدرسه رفته، پدرش دیگر به او اجازه مدرسه رفتن نداده است.    فک و سه دندان هانیه در مدت زندانی بودن در خانه، توسط کسی که شاید به تردید آن را پدر خود بداند، شکسته است، هدیه هم توسط پدرش کتک‌های زیادی خورده است؛ به گفته مادرشان، این دو دختر در زمان 21 روز زندانی بودن، هیچ غذایی نخورده بودند، پس از دستگیر شدنشان توسط پلیس و مداخله اورژانس اجتماعی، به حمایت و موافقت سازمان بهزیستی خراسان رضوی، این دو دختر به یک مرکز خیریه نگهداری از کودکان بی‌سرپرست به نامسراج رضوی توس منتقل می‌شوند.    علی صدری، یکی از اعضاء هیات مدیره مرکز نگهداری سراج رضوی توس است، خوشبختانه او این خانواده را از قبل می‌شناخته و توسط او و حمایت‌های بهزیستی استان، کارهای اداری انتقال و نگهداری دختران و رسیدگی به اعظم سریع‌تر انجام شده است، به گفته صدری، دختران بعد از آزاد شدن از خانه به مرکز نگهداری رفته و تحت روان‌درمانی قرار گرفته‌اند.    او می‌گوید که حال دختران از نظر روحی بهتر شده، اما هنوز وقتی صدای در را می‌شنوند، از اینکه شاید پشت در کابوس پدر در انتظارشان باشد، می‌ترسند، هانیه و هدیه وقتی به پارک می‌روند، از اینکه ممکن است پدرشان را ببینند واهمه دارند.    این دو دختر قرار است مادران آینده سرزمین ما باشند، در مجموع روح دختران، به ظرافت و حساس بودن معروف است؛ زمانی که یک دختر در پنج یا هشت سالگی اینگونه صحنه‌ها را ببیند و با این اتفاقات مواجه شود، چقدر می‌تواند در آینده از نظر روحی سالم باشد؟ روح این دو دختر در مدت شکنجه با ترس و وحشت عجین شده بود و وقتی ذره‌ای امنیت از وجود پدر حس نکرده‌اند، چطور می‌توانند به همسر و زندگی آینده‌ فکر کنند؟     اگر برادرم بفهمد اعظم اینجاست، من و فرزندانم را می‌کُشد     اگر برادرم بفهمد اعظم اینجاست و ما از او نگهداری می‌کنیم، حتما هم من و هم فرزندانم را می‌کُشد، او رحم ندارد، تنها کسی است در خانواده که موجب سرافکندگی ما شده است، آنقدر مادرم را کتک زد، که او را هم کشت؛ پدرم را هم می‌زند و همه را تهدید به قتل می‌کند، این‌ها سخنان نسرین، خواهرشوهر اعظم است، البته نسرین اسم مستعار است زیرا از اینکه حتی نام کوچکش در گزارش بیاید واهمه دارد، او تنها نفری است که حاضر شده به اعظم کمک کند و از او نگهداری کند.    نسرین اظهار می‌کند: پدر و مادر اعظم فوت کرده‌اند؛ چند روز پیش به برادر اعظم زنگ زدم و گفتم اینچنین اتفاقی برایش افتاده است، برادرش در مقابل حرف‌های من نه اینکه کاری نکرد بلکه گفت فرض کنید من مرده‌ام و بعد گوشی تلفن را قطع کرد، نسرین علاوه بر اینکه خواهرشوهر اعظم است، دخترعمه او نیز هست.    او می‌گوید: یک بار که اعظم برای قهر به خانه آنان آمده بود، شوهر اعظم برای آشتی کتابی را کادوپیچ کرده و فرستاده بود، اما زمانی که کتاب را بازکردیم در میانش چاقویی را به نشانه تهدید دیدیم.    نسرین معتقد است برادرش به خاطر موادی که مصرف می‌کند دچار توهم شده است، می‌گوید یک بار که با من تماس گرفته بود، اصرار داشت بگوید مردی غریبه پیش من است و با من ارتباط دارد، او در خصوص وحشی‌گری‌های برادرش می‌گوید که شوهر اعظم بینی او را شکسته و حتی مقعد او را با چاقو پاره کرده است، با اینکه در خانه قفل بوده، از هانیه دختر بزرگش می‌پرسیده وقتی من نبودم، چه کسی به خانه آمده، وقتی هم که جوابی از او دریافت نمی‌کرده گلوی او را تا حدی فشار می‌داده که به خفگی و کبودی می‌رسیده است.    نسرین ادامه می‌دهد: وقتی می‌خواستیم اعظم را به بیمارستان ببریم، متوجه شدیم که شوهرش تمام مدارک شناسایی او را سوزانده، شوهر اعظم به دوستانش گفته است که شب آخر می‌خواستم هر سه‌شان را بکشم، در چاه بیندازم و آتش بزنم بعد هم بگویم که خودشان از خانه رفته‌اند و قهر کرده‌اند.    نسرین هنوز نگران است از اینکه برادرش چند روز آینده از بازداشت آزاد می‌شود زیرا در طی روزهای گذشته یکی از دوستانش برای آزادی او وثیقه‌ای را تهیه کرده بود، اما خوشبختانه دادگاه این وثیقه را نپذیرفته بود.    به گزارش ایسنا، اعظم و دخترانش سه وکیل برای دفاع از حق خویش دارند، این وکلا در تلاشند تا پرونده را از دادگاه کیفری به جنایی منتقل کنند تا در خصوص جرم او، مجازات سنگین‌تری تعلق بگیرد، در غیر این صورت، شوهر اعظم با یک وثیقه 20 میلیون تومانی آزاد می‌شود.    علاوه بر خلاء قانونی در خصوص حقوق زنان، متاسفانه برخی زنان همیشه به دلیل دلسوزی‌های خود که گاه نا‌به‌جا است، موجب می‌شوند این خشونت‌ها روز به روز بیشتر و خطرناک‌تر شوند، در بسیاری از موارد ترس و بی‌پناهی زنان موجب خشونت بر علیه آنان می‌شود؛ علاوه بر ترس از خشونت‌های بعدی، ترس‌های بی‌جا و بی‌آبرویی نیز بر افزایش و گسترش خشونت علیه زنان، دامن می‌زند.    خشونت علیه زنان امری پنهان است زیرا بسیاری از زنان در جوامع مختلف به دلایلی نظیر مجازات سخت و عدم حمایت‌های قانونی از ابراز آن خودداری می‌کنند، خشونت علیه زنان مرز نمی‌شناسد، محدود به جوامع عقب‌مانده نیست و در همه جای دنیا زنان کم و بیش مورد انواع خشونت‌های جسمی، جنسی و کلامی واقع می‌شوند.    زنان و دختران هر جامعه از جمله قشرهای آسیب‌پذیری هستند که باید قوانین حمایتی برای زندگی و آرامش آنان وجود داشته باشد، باید قوانینی باشد تا هرکسی، حتی همسر، حق خشونت بر زنش را به خود ندهد، در صورتی که در حال حاضر اینگونه نیست و بسیار مردان، پدران، همسران و برادرانی هستند که حق خشونت بر جنس مونث را به خود می‌دهند، این زنان، جامعه ما و آینده جامعه ما را می‌سازند؛ ایجاد آرامش روحی و جسمی برای آنان یقینا سلامت جامعه آینده ما را تضمین می‌کند.    اعظم مانند تمام مادران این سرزمین، امید زندگی فرزندان خود بوده است، اما در مقابل همین فرزندان آرام آرام پرپر شده و سوخته؛ در دنیای امروز که شاید کمتر کسی حاضر شود حتی خستگی مادر خود را ببیند، دو دختر کوچک اعظم مجبور بوده‌اند سوختن مادرشان را نگاه کنند و دم نزنند...    او مانند تمام زنان این سرزمین، زیبایی خاص خود را داشته، اما حالا به دلیل خشونت‌های شوهرش باید صورت سوخته خود را تا آخر عمر به همراه داشته باشد...    اعظم مانند تمام خواهران این سرزمین، برادری داشته که امیدش بوده، اما همان برادر حاضر است خود را مرده فرض کند و به کمک خواهرش نیاید؛ اعظم بی‌پناه‌تر از همیشه است و تنها امیدش به تصمیم دادگاه بستگی دارد...    امیدواریم روزی برسد که هیچ اعظمی از ترس پدر بچه‌هایش، آن‌ها را به بهزیستی نسپارد... روزی برسد که هیچ خواهری آرزوی مرگ برادرش را نکند... روزی برسد که هیچ دختری از پدرش واهمه نداشته باشد بلکه مشتاق آمدنش به خانه باشد... روزی برسد که هیچ زنی به خاطر جنسیتش مجبور نباشد که دیگر رنگ آرامش را به فراموشی بسپارد... و امیدواریم روزی برسد که همه مردان، مامن زنان و دختران و مادران خود باشند نه موجودی برای ترسیدن...     گزارش از زهرا اسکندریان- خبرنگار اجتماعی ایسنا      ,استان ها - خراسان رضوي,اعظم زنده است...,جمعه ۳ اردیبهشت ۱۳۹۵ - ۱۳:۳۹,خراسان رضوي
مدیرکل سیاسی وزارت کشور با بیان اینکه قانون انتخابات مجلس شورای اسلامی اشکالاتی دارد گفت: این اشکالات باید در یک فضای کارشناسی و نه در یک فضای سیاسی اصلاح شود.    محمدامین رضازاده در گفت‌وگو با خبرنگار سیاسی خبرگزاری دانشجویان ایران(ایسنا)، با اشاره به برخی اشکالات و نواقص موجود در قانون انتخابات مجلس شورای اسلامی اظهار کرد: اکنون در کشور شرایط عمومی برای اصلاح قانون انتخابات و به روز کردن آن فراهم است.    وی همچنین افزود: پیش‌نویس قانون انتخابات تهیه شده و با توجه به تصویب سیاست‌های کلی انتخابات، وزارت کشور دست نگه داشته تا مصوبه مجمع تشخیص مصلحت نظام به تائید رهبری برسد و سپس قانون انتخابات مجلس شورای اسلامی در چارچوب همان سیاست‌ها تهیه شود.    متن کامل گفت و گوی محمدامین رضازاده مدیرکل سیاسی وزارت کشور درباره قانون انتخابات مجلس به شرح زیر است:     رهبری و رییس‌جمهور بر ضرورت اصلاح قانون انتخابات تاکید دارند     مدیر کل سیاسی کشور با اشاره به اینکه در این انتخابات زوایای بیشتری از اشکالات قانون انتخابات آشکار شد اظهار کرد: رهبری، رئیس جمهور و وزیر کشور و صاحب‌نظران مختلفی به این اشکالات اشاره کردند و بر ضرورت اصلاح قانون انتخابات تاکید کردند. اکنون در کشور شرایط عمومی برای اصلاح قانون انتخابات و به روز کردن آن فراهم است. البته سیاست‌های کلی انتخابات توسط مجمع تشخیص مصلحت نظام تصویب و محضر رهبر انقلاب فرستاده شده است. وزارت کشور و دولت هم لایحه جامع انتخابات را در دستور پیگیری دارد.    رضازاده همچنین درباره برخی از اشکالات قانون انتخابات اظهار کرد: در قانون انتخابات شوراهای شهر و روستا اکثریت نسبی ملاک رای‌آوری است؛ در انتخابات ریاست جمهوری اکثریت مطلق و در انتخابات مجلس شورای اسلامی، ملاک کسب 25 درصد از آرای یک حوزه است. به لحاظ حقوقی بحث های زیادی مطرح است که انتخابات ما باید با چه سازوکاری انجام شود. به طور مثال در انتخابات مجلس یک نماینده باید حداقل 25 درصد از آرای حوزه انتخابیه خود را به دست آورد و وقتی این آرا را به دست آورد نماینده تمام صد در صد رای دهندگان می‌شود در حالیکه 75 درصد به او رای ندادند. اینکه اکثریت نسبی خوب است یا اکثریت مطلق باید بحث شود و بهترین شیوه برگزیده شود.    وی هم‌چنین خاطر نشان کرد: در برخی کشورها یک آستانه رای وجود دارد مثلا می‌گویند اگر حزبی ده درصد آرا را کسب کرد می‌تواند در مجلس کرسی داشته باشد حتی در برخی از کشورها رای یک درصدی هم می‌تواند موجب راه یابی حزب به پارلمان شود. این‌ها باید درقانون انتخابات ما بحث شود. اکنون مثلا نماینده اول تهران با بیش از یک میلیون و 600 هزار رای با نماینده یک اقلیت دینی با بیش از بیست هزار رای دارای یک رای در مجلس بوده و اجازه دارند در تمام امور کشور اظهار نظر کنند. باید بحث شود که نماینده‌ای با مثلا هفت هزار رای با نماینده‌ای که بیش از یک میلیون و 600 هزار رای آورده است باید برابر باشد یا خیر.       رضازاده مدیر کل سیاسی وزارت کشور      با تقویت احزاب به سمت نظام انتخاباتی حزبی پیش برویم   مدیرکل سیاسی وزارت کشور در بخش دیگری از اظهارات خود گفت:‌ در شهرهای کوچک امکان شناسایی نامزدهای انتخابات وجود دارد اما در کلان شهرها و شهری مثل تهران با هفت یا هشت میلیون نفر واجد شرایط رای، شناسایی افراد سخت است در اینجا بحث نظام انتخابات حزبی مطرح می‌شود ولی آیا در کشور ما احزاب به درجه ای رسیده اند که بتوانند افراد را به مردم معرفی کنند؟ این‌ها بخشی از مسائلی است که باید در قانون انتخابات مدنظر قرار گیرد.    وی در پاسخ به این پرسش که آیا ابتدا باید احزاب تقویت شود تا نظام انتخاباتی ما حزبی شوند یا ابتدا قانون انتخابات حزبی ایجاد شود گفت:‌ این مسأله به هم مرتبط است از سویی باید فرهنگ کار حزبی در جامعه تقویت شود و ذهنیت منفی نسبت به احزاب از بین برود. ما در کشور 242 حزب داریم که این تعداد در دنیا بی نظیر است اما فقط تعدادی از این احزاب توانستند در حد حزب ملی نقش‌آفرینی می‌کنند و بسیاری از آن‌ها هنوز در شهرستان‌ها دفتری ندارند. هنوز ما شاهد چرخش نخبگان در این احزاب نیستیم و مثلا یک نفر بیست سال دبیرکل یک حزب است. خود اعضای احزاب هم انگیزه فعالیت در حزب ندارند و آموزش لازم برای احزاب وجود ندارد و این احزاب تقریبا در ایام انتخابات فعال می شوند که این اشکالات باید رفع شود. از سویی قانون و زیرساخت لازم برای تقویت احزاب تهیه شود تا به سمت نظام انتخابات حزبی برویم.    رضازاده در ادامه با بیان اینکه اکنون ما روشی بینابینی داریم خاطر نشان کرد: در تهران تقریبا انتخابات حزبی بوده و مردم به لیست ها رای می‌دهند . در کلان شهرها هم تا حدی رقابت لیستی وجود دارد اما در شهرهای کوچک هنوز این اتفاق نیفتاده است. به هر حال ما چاره ای نداریم جز اینکه به سمت تقویت احزاب ملی برویم تا آن‌ها فعال شده و خود رابه مردم بشناسانند و مردم بر اساس همین شناخت به آن‌ها رای دهند.  وی هم‌چنین با اشاره به اینکه ما هر چه از رقابت حزبی و سیاسی دور شویم به دام رقابت های قومی، مذهبی و طایفه ای می افتیم افزود:‌ متاسفانه در این انتخابات در بعضی از شهرها این وضعیت پیش آمد و گاهی اختلاف حتی به شهر و روستا یا اختلاف شهر با شهر یا اختلاف طایفه ای هم کشیده شد. این چنین رقابتی برخلاف وحدت و انسجام ملی است. باید رقابت‌ها سیاسی شده و از رقابت‌های قومی و طایفه ای فاصله بگیریم.     هم رویه شورای نگهبان اصلاح شود هم ماده قانونی شرایط ثبت‌نام کنندگان   رضازاده درباره انتقاد به تعداد زیاد ثبت‌نام کنندگان در انتخابات مجلس و اینکه آیا این قانون در این بخش نیاز به اصلاح دارد یا خیر؟ اظهار کرد: این حق افراد است که اگر طبق قانون شرایط لازم را دارند در انتخابات ثبت‌نام کنند. این اظهارنظرها که تعداد بالای ثبت‌نام‌کنندگان در انتخابات برای ایجاد هزینه برای نظام است، بدبینانه ترین نگاه نسبت به افرادی است که به دعوت مسئولان در انتخابات شرکت کردند و به دنبال جذب مشارکت و رقابت بودند. این تهمت است بگوییم آن‌ها قصد ایجاد هزینه برای نظام را داشتند به هر حال ما فیلتری به نام قانون داریم و هر کسی که شرایط لازم را نداشته باشد رد صلاحیت می‌شود. بنابراین نباید فراتر از قانون برای کسی محدودیت قائل شویم. از سویی این قانون هم اشکالاتی دارد که باید اصلاح شود.    وی در ادامه در پاسخ به این سوال که آیا صرفا قانون انتخابات مجلس درباره شرایط ثبت نام کنندگان باید اصلاح شود یا رویه شورای نگهبان در بررسی صلاحیت‌ها، گفت:‌ هر دو باید اصلاح شود . قانون باید به گونه ای اصلاح شود تا کسانی که شرایط لازم را ندارند ورود نکنند و شورای نگهبان هم باید ظرفیت و امکاناتش رامتناسب با قانون موجود فراهم کند. شورای نگهبان و هیأت‌های نظارت از سوابق بسیاری از افرادی که ثبت نام کردند، بی‌اطلاع نبودند و پیش‌بینی شده بود که بسیاری از افراد شناخته شده وارد عرصه انتخابات می شوند و سوابق آن‌ها هم از قبل تهیه شده بود. افراد جدیدی هم آمدند از فیلترهای خاصی عبور کردند . هیأ‌ت‌های اجرایی که از معتمدان مردم هستند همه ثبت نام کنندگان را می شناسند و به جز تهران شناسایی این افراد در شهرستان‌ها کار سختی نیست. به هر حال شورای نگهبان باید امکانات لازم را برای شناسایی افراد تهیه کند.     تحقیقات محلی براساس قانون و مستندات انجام می‌شود   رضازاده درباره انتقاد به بحث تحقیقات محلی در مرحله بررسی صلاحیت های نامزدها نیز گفت:‌ اعضای هیأت اجرایی از معتمدان محلی هستند که مورد تائید فرماندار و هیأت‌های نظارت هستند پس می‌توانند تحقیقات محلی را بر اساس قانون انجام دهند و قانون هم نحوه تحقیقات محلی را مشخص کرده است و باید این تحقیقات مستند باشد. سند هم از نظر حقوقی شرایط خاص خود را دارد.       رضازاده مدیر کل سیاسی وزارت کشور      مجازات در نظر گرفته شده برای تخلفات انتخاباتی بازدارنده نیست   مدیر کل سیاسی وزارت کشور درباره بازدارنده نبودن مجازات در نظر گرفته شده در قانون انتخابات مجلس شورای اسلامی هم خاطر نشان کرد: مبحث مجازات در قانون انتخابات باید بررسی و اصلاح شود. در ایام تبلیغات انتخابات نمی‌شود کسی را احضار کرد و وقتی تخلفی بررسی و حکمی صادر می‌شود دیگر کار از کار گذشته است. این مجازات های در نظر گرفته شده بازدارنده نیست و حتما باید اصلاح شود.     نحوه مقابله با پول‌های کثیف به کار کارشناسی بیشتری نیاز دارد   وی هم‌چنین در پاسخ به این پرسش که آیا نحوه مقابله با پول‌های کثیف در قانون جدید انتخابات در نظر گرفته شده است گفت: این مسأله در مجلس نهم مسکوت مانده است که باید با کار کارشناسی بیشتر و پخته‌تربررسی شود و مراحل قانونی خودرا طی کند. موضوع مقابله با پول‌های کثیف می‌تواند ابتدا به صورت لایحه ای در مجلس بررسی و تصویب شود سپس در قانون انتخابات گنجانده شود.     همچنان برای برگزاری انتخابات الکترونیک با شورای نگهبان اختلاف داریم     رضازاده هم‌چنین درباره دلیل برگزار نشدن انتخابات الکترونیکی و اینکه انتخابات ریاست‌جمهوری در سال96 الکترونیکی برگزار خواهد شد یا خیر؟ اظهار کرد: انتخابات الکترونیکی در بسیاری از کشورها وجود دارد اما باید محاسن و معایب آن را در نظر بگیریم و شرایط کشور، زیرساخت‌ها و ابزارهای آن، امکانات فنی، سخت افزارها و نرم افزار مورد نیاز آن را بسنجیم. به هر حال وزارت کشور برای برگزاری انتخابات الکترونیکی با شورای نگهبان اختلاف دارد. شورای نگهبان به لحاظ نگرانی‌های امنیتی فعلا اقناع نشده است که انتخابات را الکترونیکی برگزار کند.     دو راه برای حل مشکل مینو خالقی پیشنهاد کرده‌ایم   مدیر کل سیاسی وزارت کشور در خصوص اختلاف پیش آمده در مورد وضعیت مینوخالقی نیز گفت:‌ یک اختلاف حقوقی بین شورای نگهبان و وزارت کشور به وجود آمده که در حال طی مراحل خود است. شورای نگهبان بر اساس نظارت استصوابی خود آرای این فرد را ابطال کرده در حالیکه صحت انتخابات حوزه اصفهان را تائید کرده است. پیشنهاد داده‌ایم که مجلس درباره حوزه اختیارات شورای نگهبان، قانون را تفسیر کرده و اعلام کند که آیا نظارت استصوابی پس از آرای حوزه قابل قبول است یا خیر؟ راه دیگر این است که اعتبارنامه این فرد در مجلس بررسی شود.     قانون انتخابات ما نکات بسیار مترقی هم دارد     وی با بیان اینکه پیش نویس قانون انتخابات تهیه شده است تصریح کرد: هم زمان با تهیه این پیش‌نویس سیاست‌های کلی انتخابات در مجمع تشخیص مصلحت مطرح شد بنابراین ما دست نگه داشتیم تا مصوبه مجمع به تائید رهبری برسد و ما قانون انتخابات را در چارچوب همان سیاست‌ها تهیه کنیم.    مدیر کل سیاسی وزارت کشور هم‌چنین خاطر نشان کرد: البته همین قانون انتخابات مجلس مشکل جدی و اساسی ندارد. در ابتدا تعداد زیادی از شرکت کنندگان در این دوره از انتخابات محل بحث و اختلاف شد و نمی‌شود صرفا با این دلیل دنبال تغییر قانون انتخابات باشیم . قانون انتخابات ما نکات بسیار مترقی هم دارد ولی اشکالاتی هم دارد و ما باید در یک فضای کارشناسی و نه در یک فضای سیاسی به دنبال تصویب قانون جدید باشیم.    رضازاده در پایان تاکید کرد: یک قانون خوب قانونی است که شفاف بوده و غیرقابل تفسیر باشد ما باید در اصلاح قانون انتخابات به همین سمت پیش برویم.    تهیه و تنظیم: محسن فرامرزی     ,سياسي - سياست داخلي,شرایط عمومی کشور برای اصلاح قانون انتخابات مجلس فراهم است,یکشنبه ۲۶ اردیبهشت ۱۳۹۵ - ۰۸:۳۱,"انتخابات مجلس دهم,وزارت کشور"
به دنبال صدور حکم دیوان عالی آمریکا درباره پرداخت دو میلیارد دلار از دارایی های مسدود شده ایران برای پرداخت غرامت به خانواده های آمریکایی کشته شده در حملات سال 1983، بانک مرکزی با ارائه توضیحاتی اعلام کرد که موضوع توقیف و برداشت دارایی های ایران به برجام و توافق هسته ای کشورمان با 1+5 ارتباطی ندارد و توقیف دارایی های بانک مرکزی تخلف آشکار است.    به گزارش ایسنا، روز چهارشنبه - اول اردیبهشت ماه - بود که، دیوان عالی آمریکا حکمی صادر کرد که بر اساس آن حدود دو میلیارد دلار از دارایی‌های مسدود شده ایران باید برای پرداخت غرامت به خانواده های آمریکاییان کشته شده در حملات سال 1983 به پایگاه نیروهای تفنگداران دریایی آمریکا در بیروت برداشت شود.  به دنبال صدور حکم از سوی دیوان عالی آمریکا، انتشار اخبار مربوط به آن در رسانه ها به سمتی رفت که این گونه نشان می داد که موضوع توقیف و برداشت دارایی های ایران به برجام و توافق هسته ای ایران با 1+5 مرتبط است، این در حال است که بانک مرکزی با ارائه توضیحاتی این موضوع را رد کرد.    در همین رابطه حمید قنبری - مدیر اداره بررسی های حقوقی بانک مرکزی - این خبر و رخدادهای حقوقی و قضایی در آمریکا و در مقابل اقدام های حقوقی بانک مرکزی ایران را تشریح کرد.     سابقه تاریخی رأی دیوان عالی ایالات متحده ایالات متحده آمریکا علیه ایران چیست؟  ایالات متحده آمریکا در سال 1996 قانون مصونیت دولت‌های خارجی (مصوب 1976) را اصلاح کرد. بر اساس این قانون، اشخاص آمریکایی آسیب دیده از حملات تروریستی در هر جای دنیا و یا بازماندگان آنها می توانند در محاکم آمریکا علیه دولت هایی که حامی عملیات تروریستی هستند شکایت کنند.    وزارت خارجه آمریکا فهرست دولت های حامی تروریسم را مشخص می کند. جمهوری اسلامی ایران از سال 1984 در فهرست دولت های حامی تروریسم ایالات متحده آمریکا قرار گرفته است. از این رو از سال 1996 به این سو و با وضع اصلاحیه مزبور، دعاوی متعددی توسط اشخاصی که در کشورهای مختلف، از عملیات نیروهای جهادی نظیر حماس و حزب الله آسیب دیده بودند یا بازماندگان آنها علیه جمهوری اسلامی ایران، مطرح شد.    دولت ایران به درستی معتقد بود که بر اساس اصل برابری حاکمیت ها و مصونیت دولت ها در حقوق بین الملل، محاکم داخلی یک دولت نباید مجاز باشند به دعاوی مطروحه علیه دولت های خارجی رسیدگی کنند؛ لذا سیاست جمهوری اسلامی ایران در قبال اینگونه دعاوی، به رسمیت نشناختن این رویه و عدم شرکت در محاکم بود. لیکن دادگاه های آمریکا علیرغم عدم حضور خوانده (که در اغلب موارد، دولت ایران و نهادهایی همچون سپاه پاسداران انقلاب اسلامی بود) به صرف ادعای خواهان ها و با دلایلی سست و بی پایه به پرداخت غرامت به اشخاص و نهادهای آمریکایی حکم دادند.    یکی از این دعاوی که با نام پرونده پترسون شناخته می شود، مربوط به انفجاری بود که در سال 1983 در لبنان اتفاق افتاد و طی آن مقر تفنگداران دریایی آمریکا در لبنان مورد حمله قرار گرفت و حدود 240 نفر از تفنگداران آمریکایی در آن کشته شدند. بازماندگان این اشخاص، در سال 2003 موفق به تحصیل رأیی از دادگاهی در آمریکا شدند که جمهوری اسلامی ایران به پرداخت حدود دو میلیارد دلار آمریکا به خواهان‌ها محکوم شد.     چرا خواهان‌های آمریکایی دارایی های بانک مرکزی ایران را توقیف کردند و آیا توقیف دارایی‌های بانک های مرکزی از منظر حقوقی موجه است؟    اشخاصی که در پرونده ها، موفق به تحصیل رأی علیه دولت ایران شده بودند، در مرحله بعد به دنبال پیدا کردن دارایی هایی از نهادهای ایرانی بودند تا بتوانند آرای یاد شده را از محل آنها اجرا کنند. با این حال، این کار به هیچ وجه ساده نبود. روابط مالی و اقتصادی ایران و ایالات متحده آمریکا عملا از سال 1979 قطع شده بود و ایران دارایی خاصی در قلمروی آمریکا نداشت که از محل آن بتوان آرا را اجرا کرد. از این رو، تلاش ها برای توقیف دارایی های خارجی ایران آغاز شد.    یکی از نهادهایی که به دلیل ماهیت وظایف آن و طیف دارایی های خارجی که دارا است به طور جدی در معرض تلاش های این اشخاص قرار داشت، بانک مرکزی ایران بود. بانک مرکزی همواره دارایی های خارجی قابل توجهی را نگهداری می کند. هرچند در مقابل دارایی هایش بدهی هایی نیز به بانک ها و دولت دارد.  با این حال، بانک های مرکزی تقریبا در همه کشورهای دنیا از مصونیت برخوردار هستند و حتی در برخی موارد (از جمله در خود آمریکا) قوانین و مقررات متعددی وجود دارند که مصونیت بانک مرکزی را حتی بیش از مصونیت دولت ها نیز در نظر می گیرند. این امر به آن دلیل است که در صورت فقدان مصونیت برای بانک های مرکزی، عملیات آنها با دشواری‌های جدی مواجه خواهد شد و حتی ثبات پولی در داخل کشورها نیز از این رهگذر تحت تأثیر قرار خواهد گرفت و آثار گسترده آن دامنگیر بازارها و موسسات و نهایتا مردم خواهد شد.    ایالات متحده آمریکا بدون توجه به این موازین بین المللی و در اقدامی بی سابقه با صدور یک سری آرای غیابی، یکی از مهمترین اصول حقوق بین الملل را نادیده گرفت و اقدام به توقیف اوراق بهادار دلاری بانک مرکزی کرد. این توقیف در سال 2008 انجام شد و بانک مرکزی جمهوری اسلامی ایران در این مرحله با شرکت در دادرسی مربوط به اجرای رأی در مقام اعتراض به این عملکرد بر آمد و دلایل متعددی را در اثبات غیر قانونی بودن و نا موجه بودن توقیف دارایی های خود حتی بر اساس قوانین آمریکا بیان کرد. توجه به این نکته ضروری است که بانک مرکزی، هیچ گاه اقدام به خرید اوراق منتشر شده در آمریکا نکرده بود و اوراق متعلق به این بانک، اوراق دلاری منتشر شده در بازارهای اروپایی یا بازار یورو-دلار (Eurodollar) بودند و موسسه نگهداری کننده یا امین (Custodian) آنها نیز در خارج از آمریکا بود. بر این اساس، دادگاه های ایالات متحده آمریکا قانونا حق صدور چنین دستور توقیفی را نداشتند.     استدلال های بانک مرکزی برای غیر قانونی بودن توقیف دارایی های آن چه بود؟    به طور خلاصه استدلال های بانک مرکزی به این شرح بود که دارایی های دلاری بانک مرکزی، اولا در آمریکا واقع نشده بودند و محل نگهداری آنها در خارج از آمریکا بود. ثانیا بانک مرکزی از دولت مستقل است و آرایی را که علیه دولت و سایر نهادها صادر شده است نمی توان علیه بانک مرکزی اجرا کرد. ثالثا بانک مرکزی دارای مصونیت است و این مصونیت در آمریکا و در همان قانون مصونیت دولت های خارجی نیز به رسمیت شناخته شده است. چهارم اینکه بر خلاف ادعاهای خواهان ها، این دارایی ها برای مقاصد تجاری خریداری نشده اند. همچنین در مقابل دارایی های موصوف بدهی هایی وجود دارند که از محل انها باید استیفا شوند. پس از ارائه این استدلال ها دادگاه که ظاهرا و به هر دلیل سیاسی یا واهی، شاید نمی توانست رأی دهد که دارایی های بانک مرکزی باید از توقیف خارج شوند، ولی در چارچوب قوانین آن کشور، باید دارایی های مزبور رفع توقیف می شدند. بر همین اساس بود که رسیدگی ها در دادگاه بدوی تا سال 2012 به طول انجامید و تا آن زمان، علی رغم همه فشارهایی که خواهان ها و لابی های طرفدار آنها در ایالات متحده آمریکا علیه ایران وارد کردند، دادگاه تا آن تاریخ رأی خود را علیه ایران صادر نکرد.    با این حال، کنگره ایالات متحده آمریکا در سال 2012 در اقدامی خصمانه و تلاش برای پیشبرد اهداف خواهان ها اقدام به تغییر قانون حاکم بر موضوع کرد و در این راستا حتی از ذکر نام پرونده در متن قانون نیز دریغ نکرد. در نتیجه، برای دادگاه راهی جز صدور رأی ظالمانه بر اساس قانون سست بنیان مزبور و به زیان بانک مرکزی باقی نماند و دادگاه تجدید نظر نیز بر همین مبنا رأی را تأیید کرد.     چرا پرونده در دیوان عالی آمریکا مطرح شد و آن دیوان در خصوص این موضوع چگونه تصمیم گرفت؟    بر این اساس، بانک مرکزی نیز با طرح دادخواستی نزد دیوان عالی آمریکا درخواست کرد تا آن دیوان مغایرت قانون مزبور با قانون اساسی را اعلام کند. مبنای استدلال بانک مرکزی روشن بود. اصل تفکیک قوا در قانون اساسی آمریکا نیز همانند قانون اساسی ایران به رسمیت شناخته شده است و بر این اساس، کنگره حق ندارد قانونی را تصویب کند که مربوط به پروندهای است که در دادگاه در حال رسیدگی است. پیام چنین قانونی به مردم آمریکا بر اساس آنچه وکیل بانک مرکزی بیان کرد این خواهد بود که از این پس اگر پروندهای در حال رسیدگی وجود دارد و شما هم طرف آن هستید، به جای آنکه وکیلی را استخدام کنید، نماینده یا نماینده هایی را در مجلس با خود همراه کنید. رویه کنگره آمریکا در این رابطه، آنقدر عجیب و غیر قابل قبول بود که حتی برخی استادان حقوق دانشگاه های آمریکا نیز مستقلا به این رویه اعتراض کردند و حمایت خود از بانک مرکزی ایران را نزد دیوان عالی آمریکا ثبت کردند.    نمایندگان حامی خواهان ها در کنگره آمریکا در این مرحله نیز حتی در ظاهر بی طرفی را حفظ نکردند و اجازه تصمیم گیری مستقل و خالی از فشار خارجی را به دادگاه ندادند. لذا دیوان عالی ایالات متحده آمریکا بی توجه به تمام استدلال های حقوقی با تأیید آرای دادگاه های بدوی و تجدید نظر، عملا امکان تصرف و تقسیم دارایی های بانک مرکزی را فراهم کرد. بر این اساس، اغراق نخواهد بود اگر گفته شود ایالات متحده آمریکا با این تصمیم، خود را به عنوان یکی از نا امن ترین کشورها برای نگهداری ذخایر ارزی بانکهای خارجی نشان داده است.   ارتباط این پرونده با برجام چیست؟  نگاهی به روند پرونده نشان می دهد که مبانی قانونی اینگونه آرا از اواخر دهه 1990 در آمریکا فراهم شده و آرای بدوی و تجدید نظر نیز پیش از برنامه جامع اقدام مشترک (برجام) صادر شده است. علاوه بر این، برجام، حاوی تعهدات دولت ایالات متحده آمریکا در مقابل ایران است و آرای قضایی محاکم آمریکایی مشمول برجام نیست. بر این اساس، در عین اینکه رویه دولت ایالات متحده آمریکا در صدور چنین آرایی علیه دولت ایران برخلاف حقوق بین الملل و حتی برخلاف اصول اساسی نظام حقوقی آن کشور است، نمی توان این پرونده و تحولات آن را به برجام و تعهدات مندرج در آن در خصوص رفع تحریم ها مرتبط کرد، ولی در عین حال نمی توان آن را در راستای روح حاکم بر برجام دانست.     ,اقتصادي - بانك، بيمه، بورس,‌واکنش بانک مرکزی به حکم دیوان عالی آمریکا,جمعه ۳ اردیبهشت ۱۳۹۵ - ۱۴:۱۶,"بانك مركزي,برجام"
رئیس‌جمهور، شوراهای اسلامی شهر و روستا را بازوان قدرتمند نظام و دولت در سراسر کشور دانست و گفت: مردم‌سالاری یکی از افتخارات بزرگ نظام جمهوری اسلامی ایران است.    به گزارش گروه دریافت خبر خبرگزاری دانشجویان ایران (ایسنا)، حجت‌الاسلام والمسلمین حسن روحانی روز پنج‌شنبه در همایش بزرگ شوراها که همزمان با نهم اردیبهشت؛ روز ملی شوراهای اسلامی شهر و روستا، در سالن اجلاس سران برگزار شد، گفت: حضور، مشارکت و نشاط مردم در صحنه، آرای آنها و همه انتخاباتی که در کشور برگزار می‌شود به معنای اهمیت مشورت در انجام امور است چرا که هر فردی به رأی و نظرات دیگران اعتنا نکند در مسیر شکست قرار خواهد گرفت.    رییس‌ جمهور با اشاره به این که خداوند به پیامبر اسلام(ص) نیز امر می‌کند که در امور از مشورت با دیگران استفاده کند، گفت: سیره پیامبر اسلام(ص) نشان می‌دهد که انسان‌ها به هر میزان عالم، عاقل، مدبر، مدیر و آینده‌نگر که باشند به تنهایی نمی‌توانند نظراتی کامل را ارائه کنند و لذا باید با صاحب‌نظران مشورت کرده و پس از آن با توکل به خدا اقدام به عمل کند.    روحانی با بیان این که ریشه و فلسفه تشکیل شورا این نیست که در یک شهر یا روستا احزاب، جناح و گروه‌هایی بخواهند برای پیروزی بر دیگری با هم رقابت کنند، افزود: البته رقابت سالم موضوعی حائز اهمیت است اما هدف از تشکیل شورا این است که بعد از انتخاب شدن همه ذهن را از منافع شخصی، حزبی و قومی خالی کرده و با همه توان، برای خدمت به مردم و کشور بیندیشیم و تلاش کنیم.    رئیس‌جمهور با اشاره به این که دولت نسبت به رفع مشکلات و مسایل شوراهای اسلامی شهر و روستا تلاش کرده است، از ارائه دو لایحه تحت عنوان لایحه مدیریت یکپارچه شهری و لایحه درآمد پایدار شهرداری‌ها به مجلس شورای اسلامی در راستای حل این مشکلات خبر داد.    رئیس‌جمهور در بخش دیگری از سخنان خود با اشاره به برگزاری مرحله دوم انتخابات مجلس شورای اسلامی، بر ضرورت حضور پرشور مردم پای صندوق آرا در ۵۵ حوزه انتخابیه در کشور تأکید و اظهار کرد: مردم مطمئناً با عزمی جدی در مسیر پیشرفت کشور و رضای خدا پای صندوق‌ها خواهند شتافت و هر آن کس که فکر می‌کنند می‌تواند خدمت بیشتری را در مسیر توسعه و پیشرفت کشور انجام دهد، برمی‌گزینند.    روحانی با تأکید بر این که همه باید به قانون پایبند باشیم، قانونگرایی را افتخاری برای کشور دانست و افزود: افتخار ما در منطقه این است که امور کشور را با مشورت و عقل و خرد جمعی به پیش می‌بریم.    رئیس‌جمهور با اشاره به این که همه نمایندگان در مجلس تنها به حوزه انتخابیه خود تعلق نداشته و نمایندگان ملت ایران هستند و باید مسایل را در سطح ملی مورد بررسی قرار دهند، گفت: کشور باید توسط مردم و با رأی و نظر آنها اداره شود و افتخار ما این است که کشور را با رأی مردم اداره کرده و راهمان را با مسیر الهی و قرآنی مشخص می‌کنیم.    روحانی ادامه داد: قانون اساسی که بخش وسیعی از آن از قوانین اسلام و قرآن اقتباس شده به ما می‌آموزد که چگونه جامعه را اداره کنیم.    رئیس‌جمهور با تأکید بر این که مشکلات کشور باید با کمک و مشارکت مردم حل شوند، اظهار کرد: خواسته مردم از ما حل معضلات کشور است و نه دعواهای سیاسی، حزبی و جناحی و این که شورای عالی استان‌ها می‌تواند به دولت طرح ارائه کند به دلیل آن است که این نظرات از سراسر کشور جمع‌آوری شده و می‌تواند دولت را در مسیر حل مشکلات کمک کند.    روحانی حضور حدود ۱۱۷ هزار نفر در کشور به عنوان اعضای شوراهای اسلامی شهر و روستا را سرمایه بزرگی برشمرد و خاطرنشان کرد: عدالت یکی از مهمترین اهداف شوراها است تا به این واسطه بتوانند بر نحوه اجرای درست برنامه‌های اقتصادی، اجتماعی، درمانی و فرهنگی اشراف و نظارت داشته باشند.    رئیس‌جمهور افزود: امروز کلانشهرها در کشور با مشکلات و معضلات زیادی از جمله آلودگی هوا، تخریب محیط زیست و مشکل کم‌آبی مواجه هستند که بدون برنامه‌ریزی، سرمایه‌گذاری و مشارکت مردم نمی‌توان بر این مشکلات فائق آمد.    روحانی با تأکید بر این که دولت با همراهی، مشارکت و کمک مردم توانایی اجرای برنامه‌های خود را خواهد داشت، ادامه داد: مردم از ما حل و فصل مشکلاتشان را می‌خواهند و اعضای شوراهای شهر و روستا به عنوان بازوان قوی نظام و دولت در سراسر کشور می‌توانند در این راستا بسیار تأثیرگذار باشند.    رئیس‌جمهور معضل کم‌آبی را به عنوان مشکلی اساسی در بسیاری از مناطق کشور برشمرد و با تأکید بر ضرورت تلاش همگانی در راستای حفظ و حراست از آب، محیط زیست و هوای سالم افزود: شوراها باید تلاش کنند که محیط سالم و طبیعی از بین نرود و در این راستا شوراها و شهرداری‌ها باید در ساخت و سازها و اعطای مجوزها با دقت کامل عمل کنند تا باغ‌ها و طبیعت کشور تبدیل به برج‌ها و منازل مسکونی نشود.    روحانی تبدیل سوخت نیروگاه‌ها به گاز و جمع‌آوری خودروهای فرسوده در سال ۹۵ را یکی از اقدامات دولت در مسیر کاهش آلودگی در شهرهای بزرگ برشمرد و اظهار کرد: دولت در موضوع محیط زیست وظیفه سنگینی بر دوش دارد و باید از همه توان خود در این مسیر استفاده کند.    رئیس‌جمهور با تأکید بر ضرورت شفاف سازی روند اطلاع رسانی به مردم گفت: باید اطلاعات به طور درست، دقیق و شفاف در اختیار مردم قرار بگیرد و اگر مسئولان در موضوعی دچار اشتباه شدند آن را با مردم عنوان کرده و از آنها عذرخواهی کنند و اگر دیگران اشتباهی مرتکب شده‌اند باید آن اشتباه برای مردم مشخص و تبیین شود.    روحانی ادامه داد: ملت ایران صاحبان اصلی این مملکت هستند و افتخار ما باید خدمت به آنها باشد و آنان را از آنچه در کشور اتفاق می‌افتد مطلع کنیم و در این راستا اگر حتی یک ریال از حق مردم را اتلاف کردیم باید دلیل آن را به مردم توضیح دهیم.     رئیس‌جمهور با اشاره به توقیف دو میلیارد دلار از دارایی‌های ایران از سوی آمریکا و جریاناتی که در این راستا در کشور اتفاق افتاده است، گفت: این که دیگران ظالم هستند موضوعی است که برخی کشورها به لحاظ قدرت نظامی، اقتصادی و نفوذ خود به عدالت و اخلاق اعتنایی ندارند که در رأس آنها آمریکا قرار دارد.     روحانی افزود: آمریکا به لحاظ آنکه تصور می‌کند صاحب قدرت و زور است باوجود شکست‌هایی که در سال‌های اخیر در افغانستان و عراق داشته و ان‌شاءالله مداخله آن در سوریه هم با شکست مواجه می‌شود اما همچنان خوی استکباری خود را حفظ کرده است و ملت‌های دنیا باید سالها مبارزه و مقاومت کنند تا بتوانند آن را اصلاح کنند.    رئیس‌جمهور با بیان این که دولت آمریکا قطعاً مسئول اعمال غیرقانونی خود بوده و دولت ایران این مسأله را تا رسیدن به نتیجه دنبال می‌کند، گفت: ما باید حواسمان جمع باشد که چه کسانی این پول را در محلی قرار داده‌اند که آمریکا امروز نسبت به آن دست‌اندازی داشته باشد و باید پاسخ این سؤال داده شود که چرا بعد از آن همه هشدارهایی که در سال ۲۰۰۷ و ۲۰۰۸ داده شد اقدامی صورت نگرفته است.    روحانی با بیان این که ذخایر بانک مرکزی در سراسر دنیا باید مصون بماند، اظهار کرد: دادگاه هیچ کشوری نمی‌تواند نسبت به دست‌اندازی به این ذخایر حکمی صادر کند و اگر حکمی صادر شود قطعاً غیرقانونی خواهد بود.    رئیس‌جمهور افزود: ملت ایران اقدامات خلاف قانون را نمی‌پسندد و دولت آمریکا در قبال این اقدام در برابر دولت و ملت ایران مسئول بوده و ما از هیچ اقدامی برای احقاق حقوق ملت ایران فروگذار نخواهیم کرد.    روحانی خاطرنشان کرد: دولت کارگروهی را برای بررسی همه موارد این مسأله مشخص کرده و از آنها خواسته‌ایم که نتیجه بررسی‌ها را به طور شفاف به اطلاع مردم برسانند.    رئیس‌جمهور در بخش دیگری از سخنان خود حضور بانوان در مسئولیت‌های مهم سیاسی، اجتماعی و فرهنگی را به دلیل علم، دانش و توانمندی بانوان ایران زمین دانست و گفت: ما باید از همه فرصت‌های موجود در کشور و توان، فکر و دانش بانوان در جهت توسعه و آبادانی به بهترین شکل استفاده کنیم.    روحانی با تأکید بر ضرورت حفظ سبک زندگی اسلامی در جامعه گفت: احترام به بانوان و زنان در جامعه و خانواده یکی از مهمترین اصول سبک زندگی اسلامی است.    پیش از سخنان رئیس‌جمهور، رحمانی فضلی وزیر کشور گزارشی از برنامه‌ریزی‌ها و اقدامات انجام شده در راستای تقویت نقش و تأثیرگذاری شوراهای اسلامی شهر و روستا به عنوان حلقه‌های وصل دولت و مردم ارائه کرد.    همچنین چند نفر از نمایندگان شوراهای اسلامی شهر و روستا از مناطق مختلف کشور به بیان نقطه‌نظرات و دیدگاه‌های خود پرداختند.       ,سياسي - دولت,چه‌کسانی 2 میلیارد دلار را در محلی قرار دادند که آمریکا به آن دست‌اندازی داشته باشد؟,پنجشنبه ۹ اردیبهشت ۱۳۹۵ - ۱۲:۴۸,"رييس‌جمهور,حسن روحاني,شوراها"
خبرگزاری دانشجویان ایران (ایسنا) در آستانه تشکیل دهمین دوره مجلس شورای اسلامی اقدام به دعوت از 30 منتخب لیست امید در حوزه انتخابیه تهران برای بازدید از این خبرگزاری کرد و بر این اساس، تعدادی از این منتخبین امروز سه شنبه 28 اردیبهشت 95 در ایسنا حضور پیدا کردند.    به گزارش خبرنگار سیاسی ایسنا، فریده اولاد قباد، پروانه مافی، فاطمه سعیدی، فاطمه ذوالقدر، فاطمه‌السادات حسینی، علیرضا رحیمی، ابوالفضل سروش، احمد مازنی و غلامرضا حیدری از منتخبین لیست امید تهران به خبرگزاری ایسنا آمدند و با خبرنگاران این خبرگزاری درباره موضوعاتی از جمله اولویت‌های منتخبین برای مجلس دهم به گفت‌وگو پرداختند.    در این جلسه حمیدرضا طیبی رییس جهاد دانشگاهی و برخی معاونین جهاد دانشگاهی حضور داشتند.     علی متقیان مدیرعامل ایسنا در ابتدای این جلسه توضیحاتی درباره عملکرد این خبرگزاری در انتخابات دهمین دوره مجلس شورای اسلامی به منتخبین ارائه کرد.     جمعی از منتخبین مجلس دهم تهران در ایسنا      ایسنا به دنبال غوغاسالاری نیست    سپس، غلامرضا حیدری منتخب مردم تهران طی سخنانی اظهار کرد: خبرگزاری ایسنا به عنوان یکی از واحدهای فعال و ضروری جهاد دانشگاهی ایجاد شد. عموماً به طور شخصی از سایت این خبرگزاری بازدید و از خبرها و تحلیل‌هایش استفاده می‌کنم. یکی از مهمترین شاخصه‌های این خبرگزاری این است که حتی کسانی که مواضع این خبرگزاری را قبول ندارند دیدگاه آن را در راستای وحدت ملی می پسندند، چرا که این خبرگزاری به دنبال غوغاسالاری نیست.       جمعی از منتخبین مجلس دهم تهران در ایسنا     وی با بیان اینکه مجالس گذشته برای مردم بسیار خسته کننده بودند، گفت: مجلس نهادی تاثیرگذار است و نباید محلی شود که مردم توجهشان را نسبت به آن از دست بدهند. ما در مجلس دهم اقتصاد و بهبود معیشت مردم را در اولویت قرار می دهیم تا رضایت آنان را کسب کنیم.     ایسنا یک خبرگزاری انقلابی و معتدل است    در ادامه ابوالفضل سروش با بیان اینکه خودم را فرزند جهاد دانشگاهی می‌دانم، گفت: ایسنا یک خبرگزاری انقلابی و معتدل است. همانطورکه مقام معظم رهبری از آنها انتظار داشته طی این سال ها اخبار خوب، مفید و امیدبخش منتشر کرده است. امیدوارم در چهار سال آینده همکاری خوبی با ایسنا و رسانه‌های دیگر داشته باشیم.       جمعی از منتخبین مجلس دهم تهران در ایسنا   وی همچنین گفت: اولین اولویت مردم که به خاطر آن به مجلسی جدید رای داده‌اند بهبود وضعیت اشتغال و اقتصاد بوده است. شرایط بیکاری بسیار سخت است. مردم باید کار داشته باشند تا بتوانند معیشت حداقلی برای خود فراهم کنند. در مجلس دهم اولویت من در حوزه بهداشت و درمان است و با توجه به اولویت فراکسیون امید در زمینه اشتغال، اقتصاد و مهار تورم فعالیت خواهیم کرد.     علت اصلی همه آسیب‌های اجتماعی اشتغال است    در ادامه نشست فریده اولاد قباد طی سخنانی گفت: من به عنوان یک فرهنگی با واقعیات اجتماعی و همچنین آسیب‌های اجتماعی بخصوص در میان قشر جوان آشنایی دارم و براساس همین دغدغه ها در انتخابات ثبت نام کرده‌ام تا بتوانیم این مشکلات را و همچنین مشکلات اقتصادی را حل کنیم. من معتقدم علت اصلی همه آسیب‌های اجتماعی اشتغال است بنابراین حل مشکل اشتغال باید از اولویت‌های ما باشد. ما همچنین باید از آسیب‌های اجتماعی پیشگیری کنیم.       جمعی از منتخبین مجلس دهم تهران در ایسنا     وی افزود: مشکلات دیگری در حوزه زنان به خصوص زنان سرپرست خانوار وجود دارد که آنها را هم در اولویت قرار دهیم. برای حل این مشکلات باید در جامعه آرامش وجود داشته باشد و از انتشار تنش‌زا جلوگیری کنیم که ایسنا در این راستا کارنامه خوبی دارد و به امانتدار بودن هم معروف است.     اعتدال جایگاه خوبی به خبرگزاری ایسنا بخشیده است    در ادامه این نشست پروانه مافی طی سخنانی با اشاره به مشی اعتدال و میانه‌روی ایسنا، اظهار کرد: اعتدال و میانه‌روی و ارج نهادن به این دو ویژگی جایگاه خوبی را به خبرگزاری ایسنا بخشیده است و به این دلیل که این خبرگزاری کار خود را با استفاده از نیروهای دانشجو آغاز کرده و ادامه داده است توانسته در ارتباط با جوانان و مردم موفق عمل کند و امیدوارم این ویژگی‌ها در آینده ایسنا هم حفظ و تقویت شود.       جمعی از منتخبین مجلس دهم تهران در ایسنا     وی با اشاره به انگیزه‌اش برای حضور در مجلس دهم،‌ اظهار کرد: در چند سال گذشته از طریق رسانه‌های مجازی و مکتوب مذاکرات مجلس قبلی را رصد می‌کردم و متأسفانه به این نتیجه رسیدم که مجلس در حال حاضر آن طور که حضرت امام (ره) مطرح می‌کردند در رأس امور نیست و امیدواریم که در آینده این توفیق را به دست آوریم که مجلس را به جایگاه واقعی خودش برسانیم.    مافی مشارکت و مشورت با سیاسیون کشور را انگیزه حضورش در لیست امید و راهیابی به مجلس دانست.       تاثیر ایسنا بر خبرگزاری‌های دیگر غیر قابل انکار است    در ادامه این نشست حجت الاسلام والمسلمین احمد مازنی ضمن تبریک ولادت حضرت علی اکبر (ع) و روز جوان به فعالیت چندین ساله خبرگزاری ایسنا اشاره کرد و گفت: یکی از صفاتی که باید در رسانه‌ها مورد توجه قرار گیرد حق‌طلبی است و انسان حق‌طلب نیز هیچ‌گاه ناامید نمی‌شود و شرایط سخت او را مأیوس نمی‌کند. بلکه در مقابل سختی‌ها و مشکلات می‌ایستد چرا که راه او حق است و برای دفاع از آن هیچ وقت مأیوس نمی‌شود.    وی افزود: در حوزه مربوط به رسانه‌ها که سابقه چندین سال خدمت در این زمینه را در دوران حضورم در بنیاد شهید و مدیریت نشریات گروه شاهد داشته‌ام، می‌توانم بگویم که ما در حوزه رسانه‌ها با دو مسأله مواجه هستیم. یکی اینکه برخی رسانه‌ها غیرحرفه‌ای عمل می‌کنند و از تعاریف غیراستاندارد در زمینه رسانه فاصله دارند و یا مسأله دوم این است که متأسفانه اصحاب خبر اخلاق رسانه‌ای را رعایت نمی‌کنند بلکه به جای اصل اطلاع‌رسانی بهره‌برداری سیاسی و جناحی از اخبار را مدنظر دارند.     جمعی از منتخبین مجلس دهم تهران در ایسنا     مازنی همچنین با اشاره به شعار هر دانشجو یک خبرنگار که در خبرگزاری ایسنا مطرح است، اظهار کرد: خبرگزاری ایسنا دو شعار هر دانشجو یک خبرنگار و هر ایده یک خبر را مطرح کرده و مبنای کار خود قرار داده است. این خبرگزاری اولین خبرگزاری غیررسمی ایران است که توانسته فضای دولتی را در رسانه‌ها بشکند و عرصه را برای خبرگزاری‌های غیردولتی باز کند که در این زمینه تأثیرش بر خبرگزاری‌های غیررسمی بعد از خودش غیر قابل انکار است.    منتخب مردم تهران در ادامه با بیان اینکه ایسنا همواره حق و اعتدال را در عین حفظ مواضع سیاسی شفاف و مشخص‌اش رعایت کرده است، گفت: امیدوارم این خبرگزاری در جهت تعالی و رشد بیشتر حرکت کند و من بدون مبالغه می‌گویم که جایگاه این خبرگزاری در حال حاضر بسیار ارزنده است و می‌تواند برای سایر خبرگزاری‌ها الگوی باشد؛ هر چند که همچنان فرصت و امکان رشد بیشتر و بهتر شدن را دارد.    مازنی تأکید کرد: امیدوارم در مجلس دهم فضای تعامل میان رسانه‌ها و مجلس و نیز مجلس با رسانه‌ها قوی‌تر شود.     ایسنا همواره به ارسال اخبار موثق و امانتداری مشهور بوده است    به گزارش ایسنا، در بخش دیگری از این نشست علیرضا رحیمی با اشاره به سال‌های آغازین شکل‌گیری خبرگزاری دانشجویان ایران، اظهار کرد: این خبرگزاری در بهار اصلاحات متولد شد و همواره به ارسال اخبار موثق و رعایت امانتداری مشهور بوده است و در طول همه این سال‌ها نیز این ویژگی را حفظ کرده؛ به خصوص که خاستگاه ایسنا، از زمینه دانشگاه‌ها و فضای فرهنگی کشور است.    وی ادامه داد: ایسنا خبرگزاری است که نیروهای جوان و دانشجو را به کار می‌گیرد و از آنها خبرنگارانی حرفه‌ای می‌سازد اما فضای فعلی می‌طلبد که رسانه‌های با یکدیگر هم‌افزایی بیشتری داشته باشند و در حوزه فرهنگی و دانشگاهی همکاری‌های بیشتری انجام دهند.       جمعی از منتخبین مجلس دهم تهران در ایسنا     رحیمی با اشاره به رشد پدیده غلط‌نویسی در فضای رسانه‌ای کشور، اظهار کرد: در حالی که برخی خبرگزاری‌های ما به واسطه تعجیل در ارسال خبر در فارسی‌نویسی غلط‌های فراوانی دارند اما ایسنا خبرگزاری است که کمتر به چنین معضلی دچار شده است و همواره توانسته است بر رعایت درست‌نویسی تأکید کرده و این ویژگی را حفظ کند.    منتخب مردم تهران با اشاره به وضعیت فعلی ایسنا اظهار کرد: اوج موفقیت یک رسانه زمانی است که تبدیل به مرجعی برای دستیابی به اخبار شود و به نظر من در حال حاضر با لطف همکاران و مدیریت ایسنا این خبرگزاری به این موفقیت رسیده است و امیدواریم بتواند آن را حفظ کند.    رحیمی ادامه داد: ایسنا می‌تواند در زمینه ارتباطش با مجلس دهم هر فصل یک گزارش از عملکرد خود را در زمینه پوشش اخبار پارلمان ارائه دهد و در نهایت این گزارش‌ها را بدل به یک گزارش سالیانه کند که از قبل آنها بتوان فضای مجلس را در یک سال کاری‌اش رصد کرد.    وی با اشاره به شعار انتخاباتی ائتلاف اصلاح‌طلبان و حامیان دولت، اظهار کرد: شعار انتخاباتی لیست ما،‌ امید، آرامش و رونق اقتصادی بود که امیدوارم رسانه‌ها در این زمینه به ما کمک کنند و بتوانیم ضمن حفظ امید و آرامش مردم گام‌های مطلوب را برای رونق اقتصادی در مجلس برداریم.     به دنبال حمایت از حقوق آموزش و پرورشی‌ها در مجلس هستم    در بخش دیگری از این نشست فاطمه سعیدی نیز ضمن تبریک اعیاد شعبانیه با اشاره به سابقه فرهنگی خود در آموزش و پرورش، اظهار کرد: من به عنوان یک فرهنگی و کارمند آموزش و پرورش به دنبال حمایت از حقوق هم‌صنفی‌های خود در مجلس هستم و به موازات آن به مهمترین اولویت‌های فراکسیون امید که ایجاد رونق اقتصادی و بهبود معیشت مردم است هم توجه خواهم داشت.       جمعی از منتخبین مجلس دهم تهران در ایسنا     وی با اشاره به عملکرد ایسنا در دوران انتخابات مجلس دهم، اظهار کرد: همانطور که مدیرعامل ایسنا اشاره کردند این خبرگزاری 4 هزار خبر انتخاباتی را در طول این دوره ارسال کرده است بدون آنکه یکی از آنها تکذیب شود و در واقع این خبرگزاری بدون هیاهو یا غوغاسالاری به انجام وظیفه خود در زمینه اطلاع‌رسانی پرداخته که یک افتخار برای کارمندان این مجموعه است.     اولویت ما برای مجلس آینده حل مشکلات اقتصادی است       فاطمه ذوالقدر نیز در بخشی از این نشست با بیان این که به رابطه سازنده ایسنا و سایر خبرگزاری‌ها با مجلس دهم امیدوار هستیم، گفت: اولویت ما برای مجلس آینده حل مشکلات اقتصادی است. مشکل اصلی ما بیکاری و رکود است. ما منتخبین مردم باید فکر افزایش اشتغال و ایجاد رونق اقتصادی باشیم. امیدواریم سیاست‌هایی اخذ شود که از طریق آنها اتکای‌مان به درآمدهای نفتی کاهش یابد.       جمعی از منتخبین مجلس دهم تهران در ایسنا   وی ادامه داد: ما می‌توانیم از طریق جذب سرمایه‌گذاری‌های داخلی به شعارهای خود در حوزه اقتصاد تحقق ببخشیم. ایسنا خبرگزاری است که به آن اطمینان داریم و می‌دانیم که با رسانه‌ها در مجلس آینده ارتباط بهتری نسبت به قبل خواهیم داشت.    ذوالقدر همچنین اظهار کرد: ما برای حل مشکلات زنان و جوانان نیز در مجلس فعالیت خواهیم کرد. امیدواریم که فراکسیون زنان مجلس دهم بتواند نیازها و خواسته‌های زنان را برطرف سازد.       امیدواریم با کمک جوانان و تجربه‌داران شرایط بهتری برای کشور ایجاد کنیم    همچنین فاطمه‌سادات حسینی در بخش دیگری از این جلسه اظهار کرد: ایسنا در ذهن من نامی است که با صداقت و اعتماد گره خورده است، ایسنا نشان و نامی طلایی در ذهن‌ها باقی گذاشته است.       جمعی از منتخبین مجلس دهم تهران در ایسنا   وی با تبریک هفته جوان گفت: خوشحالیم که جوانان در عرصه‌های مختلف فعال هستند. من به عنوان یک جوان از نسل انقلاب وارد عرصه انتخابات شدم تا خواست جوانان را دنبال کنم و نشان بدهم که جوانان می‌توانند در عرصه مدیریت موفق باشند و در رفع معضلات کشور پرچمداری کنند.    وی همچنین تصریح کرد: امیدواریم که در آینده‌ای نزدیک با کمک جوانان و تجربه‌داران شرایط بهتری را برای کشور ایجاد کنیم من همچنین به عنوان یک کارشناس اقتصادی برای حل معضلات اقتصاد نیز دغدغه دارم و فکر می‌کنم یکی از اولویت‌های مجلس دهم رفع معضلات اقتصادی خواهد بود.     مجلس استراتژی توسعه صنعتی کشور را مشخص کند       جمعی از منتخبین مجلس دهم تهران در ایسنا      حمیدرضا طیبی رئیس جهاد دانشگاهی نیز در این نشست با بیان اینکه ما در جهاد دانشگاهی با مشکلات کشور در زمینه فرهنگی، اجتماعی، آموزش، علمی و فناوری آشنایی داریم، اظهار کرد: ما حرف های زیادی در این حوزه‌ها برای نمایندگان داریم و امیدواریم وقتی کمیسیون‌های مجلس مشخص شدند، با نمایندگان جلسات تخصصی داشته باشیم.    وی با بیان اینکه من از شعار امید، آرامش و رونق اقتصادی بسیار خوشحالم، افزود: برای جوانان کشور گرانی قابل تحمل است ولی آنها دوست دارند صاحب شغل باشند. شغل هم از تولید حاصل می شود. توان ایجاد اشتغال در کشور ما وجود دارد و ما به آرامش نیاز داریم تا بتوانیم این مشکلات را حل کنیم. توقع ما از نمایندگان این است که در حین انجام وظیفه نمایندگی خود دچار مشکل سیاست زدگی نشده و آرامش را حفظ کنند. ما باید دایره یاران انقلاب را گسترده‌تر کنیم نه اینکه مدام عده‌ای را از این دایره خارج کنیم. برای رسیدن به این هدف به سعه صدر نیازمندیم.    رئیس جهاد دانشگاهی در بخش دیگری از اظهارات خود با اشاره به ضرورت تحقق اقتصاد مقاومتی خاطرنشان کرد: اقتصاد مقاومتی به معنای تکیه بر توان داخلی خود ماست. ما اگر از توان داخلی خود غفلت کنیم و درگیر مسائل حاشیه ای شویم خسارت زیادی می بینیم.    طیبی همچنین با اشاره به مشکلات کشور در زمان تحریم گفت: امروز باید با وفاق ملی و همبستگی از فرصت های برجام استفاده کنیم. اکنون سیل ورود مسوولان خارجی به ایران به راه افتاده و ما باید از این فرصت برای انتقال تکنولوژی بهره ببریم. ما می توانیم بخشی از بازار خود را در اختیار خارجی ها قرار دهیم اما در مقابل صاحب دانش آنها شویم.    رئیس جهاد دانشگاهی تصریح کرد: توقع ما از مجلس این است که استراتژی توسعه صنعتی کشور را مشخص کند. ما در طول برنامه ششم و هفتم توسعه می توانیم تحول جدی در کشور ایجاد کنیم بنابراین نمایندگان باید برای 10 سال برنامه ریزی کنند. زیرساخت‌های کشور برای توسعه فراهم است و ما باید از این زیرساخت‌ها بهره ببریم.               ,سياسي - سياست داخلي,حضور منتخبین لیست امید تهران در ایسنا+ فیلم,سه‌شنبه ۲۸ اردیبهشت ۱۳۹۵ - ۱۳:۰۷,"انتخابات مجلس دهم,مجلس دهم,رییس مجلس دهم,مجلس دهم شورای اسلامی"
جشنواره فیلم کن معتبرترین فستیوال سینمایی دنیا محسوب می شود که طی روزهای برپایی اش اخبار و تصاویر این رویداد انعکاس وسیعی در رسانه ها دارد. خبرهایی که توسط خبرنگاران حاضر در این جشنواره که بعد از مسابقات المپیک بیشترین تعداد حضور نمایندگان رسانه ها را به خود اختصاص داده مخابره می شود.    به گزارش خبرنگار سینمایی ایسنا، حواشی به‌وجود آمده برای پرچم ایران در شصت و ششمین دوره جشنواره فیلم کن در سال 92 یکی از این خبرها بود که بازتاب وسیعی در رسانه ها داشت. جزییات این اتفاق سوژه فیلمی مستند با عنوان یه اتفاق ساده شد که توسط مسعود نجفی خبرنگار ایسنا به تصویر کشیده شد.    همزمان با آخرین روز برپایی این رویداد سینمایی که ایران حضور پر رنگی در آن داشته است، یه اتفاق ساده در 18 دقیقه از طریق خبرگزاری دانشجویان ایران (ایسنا) به‌نمایش درمی‌آید.         ,فرهنگي و هنري - سينما و تئاتر,«یه اتفاق ساده» در کن+فیلم,یکشنبه ۲ خرداد ۱۳۹۵ - ۰۲:۱۲,جشنواره فیلم کن
نایب رئیس فدراسیون بین‌المللی انجمن‌های تهیه‌کنندگان فیلم (فیاپف) گفت: اهدای جایزه‌ی سینمایی آسیا و اقیانوسیه به یک تهیه‌کننده‌ی ایرانی، دستاورد بزرگی برای سینمای ایران است که باید قدرش را بدانیم.    محمدمهدی عسگرپور در پی برگزیده شدن منوچهر محمدی به عنوان دهمین برگزیده‌ی مراسم جایزه‌ی سینمایی آسیا و اقیانوسیه و نیز برگزاری مجمع عمومی فیاپف در گفت‌وگویی با خبرنگار سینمایی ایسنا‌ مطالبی را درباره اهدای این جایزه و نیز جزئیات جلسه هیات رئیسه فیاپف مطرح کرد.    او ابتدا گفت: جلسه‌ی هیات رئیسه فیاپف و نیز مجمع عمومی آن 24 و 25 اردیبهشت‌ماه در کن برگزار شد که در آن گزارش‌هایی درباره‌ی سازمان تجارت جهانی و موضوع کپی رایت و قوانین مختلفی که در برخی کشورها از جمله اروپا در این‌باره تغییر کرده است‌، عنوان شد.    وی با اشاره به تاثیر برخی از این قوانین بر کشورهای دیگر افزود: در این‌باره فرانسه و پرتغال موضوعات جدیدی را مطرح کردند از جمله اینکه پرتغال درخواست جدیدی را به پارلمان خود برای کدگذاری محصولات فرهنگی ارائه کرده است و ما باید امیدوار باشیم، زمانی که به قانون کپی‌رایت پیوستیم بتوانیم از بسیاری از این قوانین استفاده کنیم، به ویژه آنکه روزهای پساتحریم را سپری می‌کنیم و این احتمال وجود دارد که ایران هم به این قانون جهانی بپیوندد.    عسگرپور در ادامه با اشاره به اینکه بررسی عملکرد مالی فیاپف،‌ پذیرفته شدن عضویت تهیه‌کنندگان فیلم و تلویزیون روسیه و نیز ارائه‌ی گزارش از سوی نیجریه، نروژ، کلمبیا و ترکیه از وضیعت روز خود از دیگر مسائل مطرح شده در این اجلاس بودند،‌ اظهار کرد: بررسی وضعیت بعضی جشنواره‌ها همانند جشنواره‌های بروکسل،‌ کلکته، پوسان و سارایوو بنا به درخواست مدیران آن‌ها از دیگر مواردی بود که در این اجلاس مطرح شد. به طور مثال جشنواره کلکته که تاکنون با موضوع زنان برگزار شده است، درخواست عمومی شدن آن را داشت. درباره پوسان هم بحث‌هایی با توجه به اتفاقات رخ داده در دوره‌ی گذشته‌ی جشنواره و دخالت دولت کره جنوبی برای خروج یک فیلم و تغییر مدیر جشنواره عنوان شد که در نهایت با ورود فیاپف به ماجرا طبق قوانین، فیلم در جشنواره نگه داشته شد.    او افزود: یکی دیگر از بخش‌های مهم این جلسه و نیز مجمع، برای ما موضوع انتخاب فردی بود که جایزه‌ی فیاپف؛ جایزه‌ی سینمایی آسیا پاسفیک را برای سال 2016 دریافت کند. در دوره‌ی اول، این جایزه به جورج میلر که هم اکنون رئیس هیات داوران جشنواره‌ی کن را برعهده دارد، اهدا شد و برای جایزه‌ی امسال به دنبال انتخاب فردی بودیم که در سینمای کشور خود جریان‌ساز بوده و همچنین تهیه‌کنندگی‌اش در اولویت باشد.    تهیه‌کننده‌ی فیلم متولد 65 گفت: هیات رئیسه‌ی فیاپف با اهدای جایزه به ایران موافقت کلی داشت، اما بحث مصداقی آن مطرح بود که جایزه به چه کسی داده شود‌ که در نهایت آقای منوچهر محمدی از بین سایر گزینه‌ها با توجه به پیشینه‌ای که داشت از بیشترین امتیاز برخوردار بود.    عسگرپور با اشاره به موفقیت فیلم‌های حوض نقاشی و زیر نور ماه به تهیه کنندگی منوچهر محمدی در همین مراسم سینمایی ادامه داد: کارهای منوچهر محمدی معمولا جزو بهترین آثار سینمایی ایران بوده و خود ایشان هم از معدود کسانی است که تلاش کرده به عنوان تهیه‌کننده در سینما باقی بماند. ضمن این که برخی از تولیدات او براساس طرح‌هایی بوده که خودش ارائه کرده و مناسبات صنفی و فعالیت‌ پررنگی که در موضوعات صنفی سینما داشته از پارامتر‌های قابل توجه کارنامه‌ی کاری ایشان بود.    وی در پایان با تاکید بر کسب این دستاورد بزرگ برای سینمای ایران خاطرنشان کرد: در نهایت پس از بررسی تمام شرایط این موضوع در هیات رئیسه و مجمع عمومی مطرح شد که منوچهر محمدی از ایران برگزیده‌ی جایزه‌ی امسال باشد. البته بنوآ جینیتی دبیرکل فیاپف هم این پیشنهاد را مطرح کرد که در مراسم جایزه‌ی آسیا پاسفیک که نوامبر 2016 در استرالیا برگزار می‌شود نکوداشتی برای سینمای ایران برپا شود که باید ببینیم این برنامه به چه شکل پیش خواهد رفت.    به گزارش ایسنا،منوچهر محمدی به تازگی به عنوان برگزیده دهمین دوره جایزه فیاپف (جایزه سینمایی آسیا و اقیانوسیه و فدراسیون بین المللی تهیه کنندگان) معرفی شد.       ,فرهنگي و هنري - سينما و تئاتر,قدر این دستاورد بزرگ را بدانیم,یکشنبه ۲ خرداد ۱۳۹۵ - ۰۱:۴۶,
کشیک‌های شبانه محیط‌بانان به منظور حفظ بچه یوزپلنگ آسیایی، در محور شاهرود سبزوار و محدوده عبا‌س‌آباد مستقر شده‌اند؛ این قلاده، تنها توله‌ی یوزپلنگ ماده‌ای است که چند روز پیش در تصادف جاده تهران مشهد قربانی شد.    تصادفات جاده‌ای که بنا به آمار و ارقام سازمان حفاظت محیط زیست، طی 9 سال اخیر 60 درصد تلفات یوزپلنگ را به خود اختصاص داده است، هنوز آن قدر که باید، هولناک تلقی نمی‌شود، این درحالیست که تنها 50 قلاده از این گونه باقی مانده و فاجعه تلف شدن هر یک قلاده به معنای از دست رفتن دو درصد جمعیت این گونه ارزشمند محسوب می‌شود.    به طبع اگر این گونه تلف‌شده از جنس ماده باشد، عمق فاجعه را عمیق‌تر می‌کند، چون این گونه در صورت زنده ماندن می‌توانسته مادر حداقل دو یا سه خانواده جدید دیگر باشد.    هومن جوکار، مدیر ملی پروژه حفاظت از یوزپلنگ آسیایی درباره توله 10 ماهه این یوزپلنگ تلف شده، به خبرنگار محیط زیست خبرگزاری دانشجویان ایران (ایسنا) گفت: از آنجا که این خطر وجود دارد که این توله یوزپلنگ به جاده و محل کشته شدن مادرش برگردد، طی چهار شب متوالی با تعدادی از افراد پروژه حفاظت از یوزپلنگ، نیروهای محیط‌بان منطقه و افراد داوطلب در منطقه مستقر هستیم.    وی اظهار کرد: شب‌ها با روشن کردن آتش و کشیک تا صبح مراقب هستیم تا توله یوزپلنگ به سمت جاده نیاید و کشته نشود. این کشیک‌ها ادامه دارد تا مطمئن شویم که توله از جاده دور و به عمق منطقه وارد شده است. به محضی که بتواند بدون مادر شکار بگیرد، خیال ما راحت می‌شود؛ ولی تا این زمان ما باید این کار را ادامه دهیم.    مدیر ملی پروژه حفاظت از یوزپلنگ آسیایی با بیان این که آمادگی کامل برای پیش آمدن هر شرایط را داریم، گفت: تجهیزات کافی برای زنده‌گیری این توله را داریم؛ ولی سعی داریم این کار را نکنیم. در صورت اجبار این گونه را زنده‌گیری می‌کنیم تا در یک شرایط مناسب قرار گرفته و بعد از ری کاوری (بهبود) به طبیعت برگردد.     جلسه کمیته بحران استان سمنان با محوریت یوزپلنگ  جوکار در ادامه به برگزاری جلسه‌ای با حضور وزارت راه و شهرسازی و پلیس راهور استان سمنان در روز چهارشنبه 6 خرداد اشاره کرد و گفت: این جلسه در کمیته بحران استان سمنان برگزار می‌شود که طی آن گزارشات علمی و فنی را ارائه و توافقات نهایی می‌شود، همچنین در انتهای گزارش پیشنهاد اجرای مجموعه‌ای از عملیات وجود دارد که هر یک از دستگاه‌ها باید بخش مربوط به حوزه خود را بر عهده بگیرند. پلیس راهور باید دوربین‌های کاهش سرعت، تابلو ها و علائم هشداردهنده برای کاهش سرعت رانندگان را نصب کند و وزارت راه باید در مورد اقدامات مربوط به جاده ساخت زیرگذر و روگذر در محور 12 کیلومتری ، فنس‌کشی اطراف جاده وارد کار شود.    وی افزود: طی چند ماه گذشته مجموعه مطالعاتی در این باره صورت گرفته که در نتیجه آن مشخص شد که درخواست ایجاد تمهیدات سازمان حفاظت محیط زیست برای چند کیومتر از جاده تهران مشهد است، همچنین باید از لحاظ زیست شناسی کریدور یوزپلنگ شناخته می‌شد که طی مطالعات این کار انجام ‌شد.     نجات جان یوزپلنگ در گرو ساخت روگذر  مدیر ملی پروژه حفاظت از یوزپلنگ آسیایی با اشاره به این که طی چند ماه اخیر علاوه بر مطالعات، رایزنی برای تامین بودجه نیز انجام شد، افزود: تاکنون نزدیک 200 میلیون تومان از بیمه دانا گرفته شده و برای شروع کار بودجه مناسبی است، ولی برای ایمن شدن جاده و کریدور یوزپلنگ به بودجه بیشتری نیاز است.    به گفته‌ی جوکار، برخی طرح‌ها چون نصب تابلوها و علائم هشدار دهنده، ایجاد طاق نصرت به منظور هشیاری رانندگان نسبت به ورود آنها به محدوده جدی، قابلیت اجرای سریع دارد. نصب دوربین‌های کنترل سرعت نیز می‌تواند در صورت همکاری پلیس راهور و وزارت راه و شهرسازی به سرعت اجرایی شود.    وی با بیان اینکه قدم لازم برای حفاظت یوزپلنگ‌ آن است که مسیر حرکت یوزپلنگ (کریدور) را امن کنیم، گفت: جلوی حرکت حیوان را نمی‌شود گرفت، این اقدام هزینه بردار است باید هر دستگاه و هرکسی که کاری از دستش بر می‌آید در تامین بودجه برای ساخت روگذر و فنس کشی در اطراف جاده اقدام کنند.    مدیر ملی پروژه حفاظت از یوزپلنگ آسیایی با تاکید بر این که رقم لازم برای این کار در قبال بودجه‌های عمرانی کشور ناچیز است، گفت: احتیاج نیست این روگذر خیلی بزرگ و خیلی سنگین ساخته شود. بلکه در دنیا برای این روگذرها نمونه‌هایی به صورت تونل‌هایی پیش ساخته وجود دارد که بسیار سبک هستند و روی آنها مقداری خاکریزی صورت می‌گیرد که کار پیچیده‌ای نیست، ولی هزینه‌بردار است که تامین این هزینه از توان پروژه حفاظت از یوزپنگ و سازمان حفاظت محیط زیست خارج است.       ,اجتماعي - محيط زيست,"""بچه یوزپلنگ آسیایی"" در امان است؟",سه‌شنبه ۲۸ اردیبهشت ۱۳۹۵ - ۱۱:۵۳,"محیط زیست , یوزپلنگ ایرانی"
تعدادی از دانش آموزان و فارغ التحصیلان مدرسه فرزانگان تهران در اعتراض به قطع ورودی مدرسه فرزانگان 1  در پایه دهم در سال تحصیلی جدید در مقابل ساختمان آموزش و پرورش شهر تهران تجمع کردند.     به گزارش خبرنگار آموزش و پرورش ایسنا، یکی از دانش آموزان فارغ التحصیل این مدرسه در توضیح علت حضور در مقابل ساختمان آموزش و پرورش گفت: علت این اعتراض تصمیمات ناگهانی است که برای این مدرسه اتخاذ شده است و هیچ برنامه‌ای برای آن وجود ندارد.    وی افزود: پیش از عید امسال اعلام شد که فرزانگان 1 تهران به علت مازاد جمعیت ورودی جدید نخواهد داشت. پس از آن گفته شد که ورودی‌های جدید و فارغ التحصیلان مدرسه راهنمایی فرزانگان 1 به فرزانگان 6 منتقل خواهند شد، این در حالی است که مدرسه فرزانگان 6 امکانات و فضای تحصیلی مناسبی ندارد. از سوی دیگر شنیده می‌شود که تعدادی از کادر این مدرسه اخراج شده‌اند.    به گزارش ایسنا، یکی از والدین حاضر در این تجمع نیز با بیان اینکه پس از اینکه فرزانگان 1 مستقیما زیر نظر آموزش و پرورش رفت معضلات ما بیشتر شد گفت: با توجه به محدودیت‌های 8 ساله آموزش و پرورش در این مدارس با عملکرد نامناسب، تیشه به ریشه مدارس فرزانگان می‌زنند.    وی ادامه داد: وقتی که فرزانگان 1 امسال ورودی ندارد به معنای آن است که برای سال‌های آینده نیز برنامه‌ای نخواهد داشت و احتمال تعطیلی و انحلال آن وجود دارد.    نماینده اولیای تجمع کننده اظهار کرد: مدرسه فرزانگان 1، 40 سال قدمت دارد و دانش آموزان آن افتخارات بسیاری رقم زدند. متاسفانه نظارت نامناسب آموزش و پرورش در این مدارس افت کیفیت آموزشی را رقم زده است.     ,اجتماعي - آموزش و پرورش,تجمع دانش‌آموزان و اولیای مدارس فرزانگان مقابل آموزش و پرورش شهرتهران,شنبه ۱ خرداد ۱۳۹۵ - ۱۲:۳۲,"تجمع,مدرسه"
 با این که علم ثابت کرده است که عاج فیل چیزی به غیر از همان ترکیب ناخن‌های بدن انسان نیست،‌ اما هنوز آدم‌هایی هستند که عاج فیل و شاخ کرگدن را با آیین و مراسم ویژه در هاون می‌سایند و گردش را برای افزایش توان جنسی و درمان سرطان‌های مردانه استفاده می‌کنند، نامش را هم گذاشته‌اند طب باستانی.   این بخشی از خطر بزرگی است که فیل‌ها و کرگدن‌های آفریقایی و آسیایی را تهدید می‌کند. ثروتمندان آسیای شرقی،‌ مهم‌ترین خریداران عاج و شاخ فیل و کرگدن هستند و مردم فقیر آفریقا و شکارچی‌های غیرقانونی از این فرصت استفاده می‌کنند تا پول‌های کلان به دست بیاورند. حاصل هم شده است این که تخمین زده می‌شود نسل فیل آفریقایی در دو دهه آینده به کلی منقرض شود و نسل کرگدن‌ها هم در خطر جدی انقراض قرار بگیرد!  کشورهای آفریقایی اما تصمیم گرفته‌اند هر طور شده جلوی این انقراض را بگیرند. کار سختی است اما ظاهرا امیدوار هستند که با جدیت بتوانند در آن به نتیجه ای دست پیدا کنند. یکی از راه‌هایشان برای متوقف‌کردن تجارت غیرقانونی شاخ و عاج، ضبط و نابودکردن تمام آن چیزهایی است که از شکار غیرقانونی فیل و کرگدن به دست می‌آید؛ برای این کار ، این هفته گردهم‌آیی بزرگی در پارک ملی نایروبی برگزار شده است تا 105 تن عاج و شاخ کرگدن ضبط شده را بسوزانند.    سرویس حیات وحش کنیا می‌گوید تخمین زده می‌شود عاج 8000 فیل و 343 کرگدن در این مراسم سوزانده شده است. دولت و فعالان اجتماعی کنیا تلاش کرده‌اند با هشتگ بهای بیشتر برای زنده‌ها (#worldmorealiave) مساله تجارت غیرقانونی عاج و کشتار در حیات وحش را بیشتر در معرض توجه عمومی قرار دهند.  رییس جمهوری کنیا که در این مراسم حضور داشته،‌ در مورد تصمیم برای نابودی این مقدار عاج و شاخ گفته است:  به نظر ما عاج و شاخ هیچ ارزشی ندارد،‌ مگر زمانی که روی تن فیل‌ها و کرگدن‌هایمان باشد.  سرویس حیات وحش کنیا هم در این مورد می‌گوید:  تلاش ما این است که نشان دهیم عاج فیل هیچ ارزشی ندارد مگر زمانی که روی تن یک فیل باشد،‌ ما می‌خواهیم به کسانی که عاج فیل می‌خرند یا آن را در خانه‌ نگه می‌دارند بگوییم باید از خودشان خجالت بکشند.         ...............................................................................................................................................................................................................................       ...............................................................................................................................................................................................................................       ...............................................................................................................................................................................................................................       ...............................................................................................................................................................................................................................       ...............................................................................................................................................................................................................................          ,ايسنا+ - ايسنا+,از خودتان خجالت بکشید،‌ اگر عاج دارید!,سه‌شنبه ۱۴ اردیبهشت ۱۳۹۵ - ۱۶:۱۴,"کرگدن,عاج فیل"
رئیس پیشین سازمان امور مالیاتی معتقد است با توجه به اینکه نرخ تورم اکنون 11 درصد است و نرخ سود سپرده‌های بانکی 18 درصد، هیچ دلیلی وجود ندارد که سپرده‌گذاران، مالیاتی بابت درآمدی که کسب می‌کنند، نپردازند. بلکه آن‌ها نیز مانند صنعت‌گران، پیمانکاران، شاغلان و... باید بابت فرصتی که اقتصاد کشور در اختیارشان قرار داده که درآمد کسب کنند، مالیات پرداخت کرده و از این بابت منتی هم بر سر مردم وجود ندارد.    علی عسکری، اقتصاددان در گفت‌وگو با خبرنگار ایسنا، درباره مالیات‌ستانی از سپرده‌های بانکی که به تازگی از سوی وزیر اقتصاد مطرح شده است، اظهار کرد: مالیات‌ستانی از سود سپرده‌های بانکی یک نکته‌ فنی اقتصادی است. تا زمانی که نرخ سود سپرده‌ها از نرخ تورم کمتر بود و سرکوب مالی صورت می‌گرفت مالیات‌ستانی از سود سپرده‌ها توجیه نداشت ولی اکنون که نرخ تورم 11 درصد و نرخ سود سپرده‌ 18 درصد و بازده پول مثبت است، طبیعی است که سپرده‌گذاران درآمد کسب کرده و باید مالیات آن را پرداخت کنند.    او افزود: در نظام مالیاتی، مالیات بر اساس درآمد یعنی بر منشا و پایه‌ درآمد محسوب می‌شود. اگر کسی در اقتصاد درآمدی کسب می‌کند و مثلا پولی دارد و آن را در نظام بانکی می‌گذارد و از آن درآمد کسب می‌کند، باید مالیات آن را پرداخت کند. چرا کسی که یک میلیارد تومان پول می گذارد و 180 میلیون تومان درآمد کسب می کند، نباید از این درآمد درصدی را به عنوان مالیات پرداخت کند؟ چرا صنعتگران، شاغلان، پیمانکاران و.. باید مالیات دهند ولی سپرده‌گذاران مالیات ندهند؟ همه‌ کسانی که در اقتصاد برای آن‌ها فرصت‌هایی ایجاد شده است که از قبل این فرصت‌ها درآمد کسب کرده‌اند، باید مالیات آن‌ را بدهند.    رئیس پیشین سازمان امور مالیاتی بیان کرد: کسی که پول خود را در بانک می‌گذارد و از آن درآمد کسب می‌کند بیش از هر چیزی از امنیت پولی که برایش ایجاد شده است، استفاده می‌کند، چرا نباید در قبال این فرصت که کشور برایش ایجاد کرده است مالیات پرداخت نکند؟ دولت برای سربازی که لب مرز از امنیت جانی افراد دفاع می‌کند، هزینه می‌کند، همچنین برای افرادی که در وزارت اطلاعات امنیت کشور را کنترل می‌کنند چرا افراد نباید هزینه‌ امنیت کشور و موقعیتی که اقتصاد کشور برایشان فراهم کرده که درآمد کسب کنند را بپردازند؟ چرا افرادی برای اینکه حقوق جامعه را برگردانند سر مردم منت می‌گذارند؟    وی در پاسخ به این مسئله که بسیاری از بانکی‌ها معتقدند مالیات‌ستانی از سود سپرده‌های بانکی این خطر را ایجاد می‌کند که پول مردم به سمت بازارهای موازی و موسسات غیرمجاز هدایت شود، تصریح کرد: برای نظام بانکی متاسفم. چرا برای فرار از مسئله، مسائل بانکی را پیش می‌کشند؟ سوال من این است که چرا باید در کشور موسسات غیر مجاز وجود داشته باشند که بترسیم پول مردم به سمت این موسسات هدایت شود؟ و اگر وجود دارد چرا نباید نظام بانکی بر آن اشراف داشته باشد؟ زمانی که من در سازمان امور مالیاتی بودم در جلساتی که با آقایان محمود بهمنی و ولی‌الله سیف برگزار کردیم به آن‌ها گفتیم بیایند تا با کمک نظام مالیاتی این موسسات را جمع کنیم که اگر امکان دارد این موسسات نظام‌مند شوند و به بانک تبدیل شوند و یا از نظام بانکی کشور مجوز بگیرند و فعالیت کنند و حقوق مردم و دولت را هم پرداخت کنند، حقوق نظام مالیاتی هم بدهند ولی متاسفانه نظام بانکی همراهی نکرد.    مدیرعامل سرمایه گذاری امید، بیان کرد: به نظر من باید بانکی‌ها از گرفتن مالیات از سود سپرده‌های بانکی حمایت کنند. بانک‌ها متاسفانه امروز به جای اینکه افراد را اعتبارسنجی و پشتیبانی کنند، لاپوشی می‌کنند. همین که به افراد اجازه می‌دهند پول خود را در موسسات غیر مجاز بگذارند و یا به راحتی از کشور خارج کنند یعنی به پولشویی کمک می‌کنند در کجای دنیا خارج کردن پول از کشور به اندازه‌ ایران راحت است؟ متاسفانه صرافی‌های ما نظام‌مند نیستند و مبادی‌هایی که باید پول کشور را کنترل و نظارت کنند چنین کاری نمی‌کنند و پول به راحتی از کشور خارج می‌شود. در کشورهای اروپایی وقتی افراد حساب باز می‌کنند از آن‌ها پرسیده می‌شود پول از کجا می‌آید؟ و به کجا می‌رود؟ نظام بانکی ما بر عکس لاپوشانی هم می‌کند. نظام بانکی بهتر است به جای فرافکنی به دولت کمک کند که مشکلات سامان یافته و از این بی‌نظمی نجات پیدا کنیم.    وی همچنین گفت: از سوی دیگر در نظر بگیرید که اکنون در سایر بازارها هم بازدهی به اندازه‌ی بانک نیست اکنون پول در ارز، مسکن و ... بازدهی ندارد و تنها بازاری که وضعیت مناسبی دارد، بورس است. به نظرم که اگر پول مردم به سمت بورس برود برای اقتصاد کشور مفیدتر است چون به تولید کشور کمک می‌کند.       ,اقتصادي - اقتصاد كلان,نظام بانکی فرافکنی نکند/ سپرده‌گذاران هم باید مالیات بپردازند,یکشنبه ۲ خرداد ۱۳۹۵ - ۱۱:۳۹,ماليات
درپی انتشار خبر شکنجه یک زن طی 21 روز در مشهد، شهیندخت مولاوردی به مدیرکل امور زنان و خانواده استان دستور پیگیری وضعیت این زن را داد.  به گزارش سرویس زنان خبرگزاری دانشجویان ایران(ایسنا)، معاون رییس جمهوردر امور زنان و خانواده در کانال خبری خود در تلگرام نوشت: تنها یک روز بعد از روز پدر با این خبر هولناک و باور نکردنی مواجه می‌شویم. بلافاصله لینک خبر را به اطلاع مدیر کل امور زنان و خانواده استان مربوطه می رسانم و در جواب در جریان پیگیریهای انجام شده قرار می گیرم.  مطالعه گزارش ارسالی که توسط خبرنگار اجتماعی ایسنا تنظیم شده است را به دلیل شدت و وسعت خشونت اعمال شده علیه اعظم و دو دخترش در ٢١ روز، فقط تا نیمه آن می توانم ادامه دهم و به دنبال علت این همه سبعیت غیرعادی سریع گزارش را مرور می کنم و به آنچه که حدس می زدم می رسم: اعتیاد این بلای خانمانسوز !     ,اجتماعي - جوانان و زنان,دستور مولاوردی برای پیگیری وضعیت زن شکنجه‌دیده در مشهد,شنبه ۴ اردیبهشت ۱۳۹۵ - ۱۲:۴۱,"معاون رئیس‌جمهور در امور زنان و خانواده,زنان,معاونت امور زنان"
کارگروه ویژه هیأت دولت که به دستور رئیس جمهوری و تصویب هیأت دولت و به منظور بررسی ابعاد مختلف دستبرد دولت آمریکا به دارایی‌های ملت شریف ایران تشکیل شده بود گزارش خود را در قالب بیانیه ای منتشر کرد.    به گزارش گروه دریافت خبر خبرگزاری دانشجویان ایران (ایسنا)، در پی دستبرد دولت آمریکا به اموال کشورمان به بهانه حکم واهی دیوان عالی این کشور، به دستور رئیس جمهوری و تصویب هیأت وزیران، کارگروهی ویژه با مسئولیت وزیر امور اقتصادی و دارایی مامور بررسی حکم مصادره اموال کشورمان در آمریکا و پیگیری استیفای این حقوق شد.    این کارگروه که مسئولیت آن با دکتر طیب نیا وزیر امور اقتصادی و دارایی و متشکل از وزرای امورخارجه، اطلاعات، دادگستری و رئیس کل بانک مرکزی جمهوری اسلامی ایران است، موظف شد حکم دادگاه آمریکایی در زمینه مصادره دو میلیارد دلار از اموال کشورمان را از ابعاد مختلف از جمله تعیین عوامل دخیل در این خصوص به صورت جامع و دقیق بررسی و برای پیگیری و استیفای حقوق دولت جمهوری اسلامی ایران پیشنهاد لازم را ارائه کند.    در بیانیه کارگروه ویژه هیأت دولت تاریخچه دقیقی از خصومت دولت و کنگره آمریکا علیه جمهوری اسلامی ایران و نیز احکام صادر شده درخصوص توقیف دارایی های کشورمان به بهانه پرداخت غرامت به خانواده آمریکایی های کشته شده در لبنان ارائه شده است.    این کارگروه در بیانیه خود متذکر شده است که در مسیر بررسی جامع و دقیق این موضوع گزارش ها، اسناد و مکاتبات وزارت امور خارجه، شورای عالی امنیت ملی، بانک مرکزی، مرکز امور حقوق بین المللی و نهاد ریاست جمهوری مربوط به این پرونده را مد نظر قرار داده است.    در این بیانیه آمده است که اقدامات خصمانه کنگره و دولت آمریکا علیه ملت ایران که با تصویب و تنفیذ قوانین جدید در جریان رسیدگی به یک پرونده بی اساس توسط مرجع مستقل قضائی مداخله کرده اند؛ و رویکرد دستگاه قضایی امریکا که اصل مصونیت دولت ها را زیرپا گذاشته و حکم به تعرض به اموال بانک مرکزی که متعلق به تمامی ملت ایران است داده است؛ نه تنها در تاریخ رسیدگی های قضائی بی سابقه است؛ بلکه تخلف آشکار نسبت به قواعد آمره حقوق  بین الملل و مصداق کامل یک راهزنی بین المللی به شمار می رود. این اقدام، برگ دیگری بر پرونده خصومت های کینه توزانه هیأت حاکمه امریکا بر علیه ملت ایران افزوده است و سند روشن دیگری بر تجاوزگری حکومت امریکا در نقض قواعد حقوق بین الملل و تقابل با مبانی عدالت و انصاف در جامعه جهانی است. مقابله جدی و قاطع با این دستبرد غیر قانونی، با بهره گیری از همه امکانات، باید ادامه یابد و همچون دیگر حقوق مسلم ملت در همه مراجع بین المللی دنبال شود.  این بیانیه ضمن بیان تاریخچه سرمایه گذاری های جمهوری اسلامی ایران در خارج از کشور به صراحت اعلام کرده است که در مقطعی مشخص شده است اوراق خریداری شده در مخاطره قرار دارد اما بانک مرکزی در دولت قبل علیرغم هشدارهای متعدد تنها بخش اندکی از آنها را به فروش رسانده است.    بیانیه در ادامه با بیان اینکه ابهاماتی در خصوص اقدامات موثری که می باید توسط مسئولان وقت برای حفظ اموال ملت ایران انجام می گرفته این سوال را مطرح می کند که چرا با وجود هشدارهای منابع خارجی، مراکز ذیربط داخلی و نهادهای عالی - که در گزارش ها و مکاتبات مسئولان و مقامات ارشد کشور موجود است- ، درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟  در ادامه این بیانیه پیشنهاد شده است که با توجه به بررسی های به عمل آمده و از آنجا که این پرونده صرفاً یک مورد خاص حقوقی یا سیاسی یا بانکی نبوده و با موضوع امنیت ملی مرتبط می باشد، ضرورت دارد ادامه بررسی و تصمیم گیری در این خصوص علاوه بر دولت در شورای عالی امنیت ملی نیز دنبال شود.  گفتنی است در این راستا دولت یازدهم سوای از تشکیل کارگروه ویژه اقدامات دیگر حقوقی و دیپلماتیک دیگری را نیز برای استیفای حقوق ملت ایران در دستور کار قرار داده است که از جمله آنها می توان به صدور بیانیه جنبش عدم تعهد در محکومیت اقدام فراقانونی دولت آمریکا علیه جمهوری اسلامی ایران اشاره کرد که این اقدام ناشی از رایزنی های فشرده دیپلماتیک کشورمان با اعضای این جنبش بود.  رییس جمهوری نیز در جریان سفر اخیر خود به استان کرمان تاکید کرده بود که گزارش کامل کارگروه ویژه هیأت دولت در خصوص بررسی دستبرد به اموال ملت ایران در آمریکا منتشر و به استحضار مردم شریف کشورمان خواهد رسید.    متن کامل بیانیه کارگروه ویژه هیأت دولت جمهوری اسلامی ایران  در خصوص دستبرد به دارایی های ملّت ایران در آمریکا به شرح ذیل است:    بسمه تعالی  مردم شریف و آگاه ایران؛  در تاریخ اول اردیبهشت ماه 1395 دیوان عالی ایالات متحده آمریکا تحت تأثیر و فشار قوای مقننه و مجریه آن کشور و در سرپیچی آشکار از قواعد آمره حقوق بین الملل و حتی مبانی قانون اساسی آمریکا، از ابطال آرای دادگاه نیویورک که در تاریخ 23 خرداد و 6 آبان 1387 حدود 75 /1 میلیارد دلار از دارایی های متعلق به مردم ایران را مصادره و در اختیار شاکیان پرونده موسوم به پترسون قرار داده بود، خودداری کرد. به دنبال این اقدام غیرقانونی و در ادامه پی-گیری های قبلی بنا به دستور ریاست محترم جمهوری اسلامی و مصوبه هیأت وزیران، کارگروه ویژه ای تشکیل شد و گزارش ها، اسناد و مکاتبات وزارت امور خارجه، شورای عالی امنیت ملی، بانک مرکزی، مرکز امور حقوق بین المللی و نهاد ریاست جمهوری مربوط به این پرونده را مورد بررسی قرار داد و گزارش مربوطه در 16 صفحه را در تاریخ 11 /2/ 1395 تقدیم هیئت دولت نمود.  طبق دستور ریاست محترم جمهور و براساس پایبندی دولت تدبیر و امید به اصل شفافیت و حق همگانی در دسترسی به اطلاعات و با رعایت مصالح عمومی، ذیلاً خلاصه گزارش به اطلاع مردم شریف و آگاه ایران می رسد:  الف ) روند اقدامات سیاسی و قضایی در آمریکا در تعرَض به اموال ایران:  1) درسال 1363 (1984) دولت آمریکا به حمایت از رژیم بعثی صدام، عراق را از فهرست  دولت های حامی تروریسم حذف و جمهوری اسلامی ایران را به این فهرست اضافه نمود.  2) در سال 1375 (1996)، کنگره آمریکا با نقض قاعده مسلم مصونیت دولت ها در حقوق بین الملل و قوانین داخلی آمریکا، با تغییر قانون داخلی مصونیت دولت ها Foreign Sovereign Immunities Act (FSIA) ، به اتباع ایالات متحده که در عملیات تروریستی خسارت دیده اند اجازه داد در دادگاه های آمریکا علیه کشورهایی که درفهرست دولت های حامی تروریسم قرار دارند اقامه دعوا و ادعای خسارت نمایند.  3) در همان سال (1996)، کنگره آمریکا با تصویب تبصره فلاتو Flatow Amendment به  دادگاه های آمریکا اجازه داد برای به اصطلاح قربانیان تروریسم مبالغ هنگفتی معادل ده ها برابر خسارات وارده به عنوان خسارات تنبیهی علیه کشور حامی تروریسم تعیین کنند.  4) بر اساس دو مصوبه فوق، که هر دو مخالف مبانی شناخته شده حقوق بین الملل است، دادگاه های امریکا احکامی به ارزش میلیاردها دلار علیه جمهوری اسلامی ایران (و برخی دولت های دیگر فهرست به اصطلاح حامیان تروریسم) و به نفع مدعیان خسارت در اقدامی در لبنان و فلسطین اشغالی صرفا بر اساس ادعاهای سیاسی و بدون آنکه هیچگونه سند و مدرکی دال بر دخالت ایران ثابت شود صادر کردند.  5) در تاریخ 9 خرداد 1382 (30 می 2003) به موجب یکی از احکامی که در این قالب و بدون هیچ مبنای حقوقی و واقعی علیه جمهوری اسلامی ایران صادر شد، دادگاه واشنگتن دی سی به بهانه واهی شکایت خانواده های 241 نظامی کشته شده در انفجار مقر تفنگداران آمریکایی در بیروت در سال 1362 (1983م)، به ناروا جمهوری اسلامی ایران را مسئول شمرد.  6) در تاریخ 16 شهریور 1386 (7 سپتامبر 2007) همان دادگاه در حکم ناروای دیگری، ایران را به پرداخت 6 /2 میلیارد دلار به عنوان غرامت به بیش از هزار نفر از اعضای خانواده کشته شدگان حوادث تروریستی محکوم کرد، که پرونده پترسون نامیده می شود و مبنای ضبط غیرقانونی اوراق قرضه بانک مرکزی به ارزش حدود 75 /1 میلیارد دلار قرار گرفته است.  7) در تاریخ دی ماه 1386 (ژانویه 2008)، کنگره آمریکا در تداوم رویکرد خصمانه علیه ملت ایران و در قالب قانون بودجه نظامی سال 2008، بار دیگر قانون مصونیت دولت ها (FSIA) را اصلاح نمود، بر اساس این اصلاحیه اجازه ضبط اموال دولت های به اصطلاح حامی تروریسم در اجرای احکام دادگاه های آمریکایی داده شده است. این مصوبه، که نه تنها مخالف قوانین آمره حقوق بین الملل است بلکه موازین قانون اساسی آمریکا در مورد تفکیک قوا را نیز نقض می کند، امکان اقدام تجاوزکارانه در اجرای احکام غیرقانونی دادگاه های آمریکا برای دستبرد به اموال جمهوری اسلامی ایران را فراهم کرد. این اصلاحیه در تاریخ 8 بهمن 1386 (28 ژانویه 2008) با امضای بوش، رییس جمهور وقت آمریکا اجرایی شد.  8) در تاریخ 23 خرداد 1387 (12 ژوئن 2008)شعبه جنوب نیویورک دادگاه فدرال آمریکا نخستین دستور دستبرد و مصادره اوراق قرضه مربوط به بانک مرکزی را در اجرای حکم خسارت 6 /2 میلیارد دلاری در پرونده پترسون صادر نمود.  9) در تاریخ 6 آبان 1387 (27 اکتبر 2008) همین دادگاه دستور مصادره اوراق قرضه به مبلغ 75 /1 میلیارد دلار را که نزد شرکت لوکزامبورگی کلیراستریم در حساب بانکی آن شرکت در سیتی بانک نیویورک بود صادر کرد. در سال 2008 میلادی آرای متعدد اجرایی دیگری نیز برای توقیف و ضبط همین اوراق قرضه از سوی شعبه جنوب نیویورک دادگاه فدرال آمریکا صادر شد.  10) در تاریخ 2 تیر 1388 (23 ژوئن 2009)، قاضی دیگری در شعبه جنوب نیویورک دادگاه فدرال آمریکا نسبت به ارتباط حساب نزد سیتی بانک و شرکت کلیراستریم با بانک مرکزی جمهوری اسلامی ایران تشکیک نمود و ضمن تایید ادامه توقیف مبلغ 75 /1 میلیون دلار، خواستار ارائه ادله اطراف دعوا شد که این مراحل برای مدتی ادامه داشت.  11) در دی ماه 1390 (ژانویه 2012)، کنگره آمریکا در یک اقدام بی سابقه و خلاف حقوق بین الملل و قانون اساسی آمریکا و در تلاش برای رفع ایرادات مربوط به مصونیت بانک مرکزی و عدم ارتباط مستقیم اوراق قرضه با آن بانک، در قانون کاهش تهدید ایران و حقوق بشر سوریه (Iran Threat Reduction and Syria Human Rights Act of 2012) اقدام به تعیین مصداق نموده و مشخصاً اوراق قرضه متعلق به بانک مرکزی در حساب شرکت کلیراستریم در سیتی بانک نیویورک را برای پرداخت بخشی از ادعای خسارات مدعیان تعیین کرد.  12) در تاریخ 16 بهمن 1390 (5 فوریه 2012)، اوباما رئیس جمهور امریکا، دستور اجرائی شماره 13599 را صادر نمود که بر اساس آن کلیه دارایی های جمهوری اسلامی ایران منجمله اموال بانک مرکزی در قلمرو ایالات متحده مسدود شد.  13) در تاریخ 10 اسفند 1391 (28 فوریه 2013) شعبه جنوب نیویورک دادگاه فدرال آمریکا با استفاده از قانون جدید و با تکیه بر تصمیمات قبلی خود، استدلال های مربوط به مغایرت حکم قبلی با قوانین بین المللی و داخلی آمریکا را رد نمود و حکم بی پایه قبلی خود به نفع شاکیان را ابرام کرد. در 18 تیر1393 (9 ژوئیه 2014) دادگاه تجدیدنظر شعبه جنوب نیویورک دادگاه فدرال آمریکا رأی قبلی را تأیید نمود.  14) در تاریخ اول اردیبهشت 95 (20 آوریل 2016)، دیوان عالی آمریکا، ایراد قانون اساسی وکلای بانک مرکزی جمهوری اسلامی ایران در مورد تعیین مصداق توسط کنگره را وارد ندانست و رأی های قبلی را تأیید کرد.     جدول 2     لازم به ذکر است که شورای عالی امنیت ملی جمهوری اسلامی ایران بلافاصله پس از تصویب اصلاحیه فلاتو در سال 1375، موضوع را در دستور کار خود قرار داد و ضمن بررسی دقیق کلیه روش های مقابله سیاسی و حقوقی و تصمیم گیری در مورد برخورد با اقدامات غیرقانونی آمریکا، تصمیم به عدم پذیرش صلاحیت دادگاه های آمریکا گرفت و دستورات لازم به دستگاه های کشور برای اجتناب از به مخاطره افتادن دارایی های کشور را صادر نمود.  در همین راستا و بر اساس تدابیر متخذه، در سال 1378، مجلس شورای اسلامی، ضمن غیرقانونی شمردن مصوبات کنگره امریکا و صرفاً به عنوان عمل متقابل و برای جلوگیری از نقض مقررات و موازین حقوق بین الملل، طرح قانونی صلاحیت دادگستری جمهوری اسلامی ایران برای رسیدگی به دعاوی مدنی علیه دولت های خارجی را تصویب و در سال 1391 اختیارات دادگستری در این زمینه را گسترش داد. بر اساس این دو قانون، دادگاهای جمهوری اسلامی ایران تا کنون احکامی به ارزش دهها میلیارد دلار به نفع اتباع جمهوری اسلامی ایران که از اقدامات خلاف قانون ایالات متحده خسارت دیده اند صادر نموده اند.  ب ) فرآیند سرمایه گذاری خارجی ایران ازطریق خرید اوراق قرضه وچالش های آن:  1) بانک مرکزی از سال 1378 تا سال 1387، ضمن نگهداری بخش عمده دارایی های خود به ارزهای معتبر بین المللی غیردلاری همچون ین و یورو،قسمتی از دارایی های خود را نیز به صورت اوراق قرضه دلاری سرمایه گذاری نموده است، که ناشران آن در زمره نهادهای مالی معتبر اروپائی یا نهادهای عمده بین المللی بوده اند.  2) اوراق قرضه دلاری مسدود شده بانک مرکزی نزد شرکت کلیراستریم Clear Stream که یک شرکت امین اوراق ثبت شده در لوگزامبورک با کارکرد بین المللی است سپرده گذاری شده بود.  3) بخشی از اوراق قرضه دلاری مورد بحث اوراقی است که توسط مرجع ناظر آمریکایی تأیید و با علامت شناسایی US مشخص می‌گردد. این دسته از اوراق جمعاً به ارزش قریب به 2 میلیارد دلار از سوی شرکت کلیراستریم نزد سیتی بانک نیویورک به امانت گذاشته شده که 75 /1 میلیارد دلار آن از سال 1387 مسدود و سپس ضبط شده است.  4) خرید اوراق قرضه دلاری مذکور تا اردیبهشت 1386 ادامه یافته است.  5) ازنیمه دوم سال 1384 (2005) اقدامات خصمانه علیه جمهوری اسلامی ایران توسط قوای مقننه،قضائیه و مجریه ایالات متحده اوج گرفته و قوانین، احکام قضایی و دستورات اجرایی برای ضبط اموال ایران به نفع شاکیان صادر شد که در بخش قبلی به آن اشاره شد. از سال 1385 تا 1387 (2006 تا 2008) اقدامات خصمانه قدرت های بزرگ علیه ایران نیز به اوج خود رسید، و طی سه قطعنامه‌ی ظالمانه 1737، 1747 و 1803 شورای امنیت سازمان ملل متحد، ایران با عنوان ساختگی تهدید برای صلح و امنیت بین المللی، تحت فصل هفتم منشور و ماده چهل ویک آن قرارگرفت و در بعد اقتصادی،محدودیت ها و تحریم‌های متعددی بر صنعت هسته ای و اقتصاد ایران تحمیل شد. درحوزه بیمه و بانک، مصوبات کنگره آمریکا درسال 1386(2007م) دامنه تحریم را به بیمه‌ها درسطح بین المللی کشاند و بحث توقیف اموال ودارائی های برخی اشخاص ایرانی مطرح گردید. این تلاش ها سبب شد تا در فروردین 1387 (آوریل 2008م) تعداد چهل بانک از جمله UBS سوئیس، HSBC انگلستان، CommerzBank و Deutsche Bank آلمان و بانکهای کویت، ژاپن، کره جنوبی ناگزیر شدند که انتقال پول بانک‌های ایرانی را متوقف نمایند.  6) بانک مرکزی تمامی اوراق قرضه خود نزد کلیراستریم را در بهمن 1386 (فوریه 2008) به یک بانک ایتالیایی به نام UBAE منتقل نمود و مقدار کمی از آن را به فروش رساند. بانک مزبور هم این اوراق را در حسابی به نام UBAE Client در همان مؤسسه کلیراستریم سپرده گذاری نمود.  7) دفتر نظارت بر دارایی های خارجی وزارت خزانه داری آمریکا (OFAC) در سال 1387 (2008) به سیتی بانک دستور داد که حساب مرتبط با بانک مرکزیِ مؤسسه کلیراستریم را مسدود نماید. احکام دادگاه ها نیز به شرح مندرج در بخش قبل مبنی بر توقیف 75 /1 میلیارد دلار از 23 خرداد 87 صادر گردید.  ج) ابهامات:  1) پس از آنکه از سال 1386 به بعد، مشخص شد اوراق خریداری شده در مخاطره قرار دارد، بانک مرکزی علیرغم هشدارهای متعدد تنها بخش اندکی از آنها را به فروش رسانده است.  2) اقدام بانک مرکزی در سال 1387 درمورد آزاد سازی و انتقال قسمت عمده اوراق مذکور، صرفاً به نگهداری آن در همان مؤسسه کلیراستریم تحت یک حساب دیگر انجامیده است.  د ) جمع بندی:  1) اقدامات خصمانه کنگره و دولت امریکا علیه ملت ایران که با تصویب و تنفیذ قوانین جدید در جریان رسیدگی به یک پرونده بی اساس توسط مرجع مستقل قضائی مداخله کرده اند؛ و رویکرد دستگاه قضائی امریکا که اصل مصونیت دولت ها را زیرپا گذاشته و حکم به تعرض به اموال بانک مرکزی که متعلق به تمامی ملت ایران است داده است؛ نه تنها در تاریخ رسیدگی های قضائی بی سابقه است؛ بلکه تخلف آشکار نسبت به قواعد آمره حقوق بین الملل و مصداق کامل یک راهزنی بین المللی به شمار می رود. این اقدام، برگ دیگری بر پرونده خصومت های کینه توزانه هیأت حاکمه آمریکا بر علیه ملت ایران افزوده است و سند روشن دیگری بر تجاوزگری حکومت امریکا در نقض قواعد حقوق بین الملل و تقابل با مبانی عدالت و انصاف در جامعه جهانی است. مقابله جدی و قاطع با این دستبرد غیر قانونی، با بهره گیری از همه امکانات، باید ادامه یابد و همچون دیگر حقوق مسلم ملت در همه مراجع بین المللی دنبال شود.  2) در رابطه با اقدامات گذشته دستگاه های مسئول داخلی در این پرونده این سؤال جدی مطرح است که با وجود انواع تحریم های خصمانه آمریکا و آرای دادگاه ها و مصوبات کنگره علیه جمهوری اسلامی ایران، و علیرغم حصول اطلاع از تلاش های هماهنگ برای دستبرد به اموال مردم ایران، و با وجود هشدارهای منابع خارجی، مراکز ذیربط داخلی و نهادهای عالی - که در گزارش ها و مکاتبات مسئولان و مقامات ارشد کشور موجود است- ، چرا درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟  ه ) اقدام:  با توجه به بررسی های به عمل آمده و از آنجا که این پرونده صرفاً یک مورد خاص حقوقی یا سیاسی یا بانکی نبوده و با موضوع امنیت ملی مرتبط می باشد، ضرورت دارد ادامه بررسی و تصمیم گیری در این خصوص علاوه بر دولت در شورای عالی امنیت ملی نیز دنبال شود. در این راستا پیشنهاد می شود شورای عالی امنیت ملی تصمیمات حقوقی و سیاسی لازم را جهت احقاق حقوق ایران در صحنه بین المللی درخصوص کلیه دارایی های تحت توقیف توسط آمریکا بعمل آورد و قوه قضائیه نسبت به هرگونه اهمال، تخلف، یا تضییع فرصت ها در زمینه حراست از اموال کشور پیگیری و اقدام نماید.   ,سياسي - دولت,ابهاماتی در خصوص عملکرد مسئولان وقت وجود دارد,دوشنبه ۲۷ اردیبهشت ۱۳۹۵ - ۱۳:۴۴,"دولت,هيات دولت,ايران و آمريكا"
نماینده مردم مشهد گفت که با توجه به جریحه‌دار شدن افکار عمومی، جمعی از نمایندگان مشهد خواستار کوتاه شدن روال رسیدگی به پرونده اعظم برای روشن شدن ابعاد ماجرا شدند.    امیر حسین قاضی‌زاده در گفت‌وگو با خبرنگار پارلمانی خبرگزاری دانشجویان ایران ( ایسنا) اظهار کرد: در حال حاضر دادستان مشهد به پرونده مربوط به اعظم - زنی که به ادعایش خود و دو فرزندانش مورد شکنجه همسرش قرار گرفتند - وارد شده است که با توجه به ورود مقام قضایی به این پرونده جمعی از نمایندگان مشهد خواستار تسریع در روند پیگیری شده اند.    وی توضیح داد: از آنجا که با انتشار این خبر افکار عمومی جریحه‌دار شده است جمعی از نمایندگان مشهد از مقام قضایی درخواست کردند که روند رسیدگی به این پرونده کوتاه شود تا هر چه سریعتر این پرونده به نتیجه رسیده و ابعاد ماجرا برای افکار عمومی روشن شود.    نماینده مردم مشهد همچنین اظهار کرد: مطالب مطرح شده از سوی اعظم بیان ادعاهایی علیه شوهرش است که باید دادگاه صالحه این موارد را ثابت کند. پس بهتر است در این مرحله همه اجازه دهیم که روند قضایی طی شود.    به گزارش ایسنا، اعظم زنی است که به همراه دو دخترش 21 روز توسط همسرش در خانه‌ زندانی شد و اکنون با ورود پلیس، همسرش بازداشت و فرزندانش به بهزیستی سپرده شدند.     ,سياسي - مجلس,درخواست نمایندگان مشهد برای تسریع در رسیدگی به پرونده «اعظم» در دادگاه,یکشنبه ۵ اردیبهشت ۱۳۹۵ - ۱۲:۵۳,
مدیرکل امور اقتصادی و دارایی خوزستان گفت: با توجه به حجم بدهی‌ها و تعهدات دولت و با اشاره به منابع محدود دولت، فتح الفتوحی نیاز است تا این بدهی‌ها را تسویه کرد که با این شرایط و امکانات قابل حل نیست.     تحقق 275 ملیارد تومان مازاد درآمد در خوزستان     مسعود صدری با حضور در تحریریه خبرگزاری دانشجویان ایران (ایسنا) منطقه خوزستان، در گفت‌وگو با خبرنگار اقتصادی این خبرگزاری اظهار کرد: خوزستان اولین استان در زمینه دریافت مازاد درآمدها است و با توجه به 3 هزار و 600 میلیارد تومان درآمد استان در سال 94، 275 میلیارد تومان مازاد درآمد در استان محقق شد که از این میزان 14 میلیارد تومان به استان داده شد.     بدهی‌ها و تعهدات دولت؛ بیش از 41 هزار میلیارد تومان     وی افزود: آمار بدهی‌ها و تعهدات دولت در استان 41 هزار و 625 میلیارد تومان است که با توجه به امکانات استان و این حجم بدهی، برای جبران این بدهی‌ها راهی سخت پیش‌رو است.    صدری با بیان این‌که در سال 94، 110 درصد درآمدهای مصوب استان محقق شده است، تصریح کرد: وقتی در استانی درآمد مازاد محقق می‌شود، 50 درصد آن به استان مربوطه باز می‌گردد و باقی‌مانده آن به سایر استان‌هایی داده می‌شود که کمتر توسعه یافته‌اند یا در تحقق درآمدها موفق نبوده‌اند.    وی با اشاره به وظایف و عملکرد سازمان اقتصاد و دارایی خوزستان عنوان کرد: این سازمان وظیفه نظارت مالی در استان را بر عهده دارد و به عنوان متولی وصول درآمدهای دولت و تجمیع آن در خزانه عمل می‌کند.    صدری عنوان کرد: این سازمان به منظور اجرای راهبردها و تحقق اهداف وزارتخانه اقتصاد در استان ایفای نقش می‌کند؛ همچنین رسیدگی به همه حساب و کتاب‌های اموال منقول دولت در استان و نگهداری تمام اسناد و اوراق بهادار نیز در خزانه این سازمان از دیگر وظایف ما است.     فعالیت مرکز خدمات سرمایه‌گذاری خارجی     وی در خصوص جذب سرمایه‌گذار خارجی و ارائه خدمت به این سرمایه‌گذاران عنوان کرد: یک مرکز سرمایه‌گذاری خارجی در هر استان تعریف شده که وظیفه آن ارائه خدمات به سرمایه‌گذاران خارجی است و برای صدور مجوز جهت فعالیت‌های این سرمایه‌گذاران و حمایت قانونی از آن‌ها به وجود آمده است.    مدیرکل امور اقتصادی و دارایی خوزستان ادامه داد: صدور مجوز برای این سرمایه‌گذاران به منظور آن است تا از ابتدای سرمایه‌گذاری تا انتهای پروسه آن، از سرمایه‌گذاران به صورت قانونی حمایت شود و آن‌ها با اطمینان به سرمایه‌گذاری خود بپردازند.    صدری بیان کرد: در این مرکز سرمایه‌گذاری هر دستگاه اقتصادی و مرتبط با امور اقتصادی و سرمایه‌گذاری، یک نماینده دارد تا مشکلات به وجودآمده در حوزه خود را به منظور تسهیل روند کار سرمایه‌گذاران رفع کند.     14 هزار میلیارد تومان خرید داخل استان/لزوم استمرار اجرای بخش‌نامه خرید داخل     وی با اشاره به بخش‌نامه استاندار در زمینه خرید کالا و خدمات درون استانی عنوان کرد: از 22 هزار میلیارد تومان خرید توسط ادارات و سازمان‌ها در استان، 14 هزار میلیارد آن خرید از درون استان بوده که 64 درصد از میزان کل خرید استان را شامل می‌شود.    صدری اظهار کرد: این سازمان به شدت به دنبال آن است تا این فرآیند همچنان ادامه یابد و پروسه خرید از درون استان توسط دستگاه‌های استانی متوقف نشود زیرا این اقدام تاثیر بسزایی بر اقتصاد استان داشته است.    وی در خصوص پیشنهادات برای برنامه ششم دولت و سهم استان از بودجه کشور عنوان کرد: پیشنهادات درون استانی همیشه با مصوبات قانونی متفاوت است و هیچ‌گاه پیشنهادات، عیناً محقق نمی‌شوند و همیشه اختلافی میان درآمدهای مصوب‌شده و درآمدهای پیشنهادی استان وجود دارد.    صدری گفت: همچنین امیدواریم نقدینگی و اعتبار مربوط به درآمدهای نفتی، هر ساله سریعتر به استان اختصاص یابد و در این زمینه خوزستان مورد توجه بیشتری قرار بگیرد.     واگذاری طرح‌های نیمه‌تمام به بخش خصوصی از برنامه‌های استان است     وی با اشاره به تدوین برنامه استانی برای تامین مالی و واگذاری پروژه‌های نیمه تمام به بخش خصوصی عنوان کرد: با تدوین این برنامه امیدواریم بتوانیم در بخش تامین مالی این طرح‌ها به خوبی نقش‌آفرینی کنیم و پروژه‌های نیمه تمام را به بخش خصوصی واگذار کنیم تا در این زمینه بخشی از بار مشکلات و هزینه‌ها کاهش پیدا کند.    صدری تصریح کرد: این سازمان در بحث خدمات مشاوره‌ای نیز به فعالیت می‌پردازد و به دستگاه‌هایی که قصد جذب سرمایه‌گذار و یا عرضه اوراق مشارکت را دارند، خدمات ارائه می‌دهد تا پروسه این فعالیت‌ها در مدت زمان کوتاه‌تر و با روش صحیحی انجام شود.    وی گفت: دستگاه‌هایی که می‌خواهند برای تامین نقدینگی موردنیاز خود از طریق فاینانس عمل کنند نیز می‌توانند از خدمات مشاوره‌ای سازمان اقتصاد و دارایی استان بهره ببرند و این خدمات مشاوره‌ای از جمله حرکت‌های این سازمان در راستای تحقق سیاست‌های اقتصاد مقاومتی است.    صدری با اشاره به این نکته که اقتصاد کشور یک اقتصاد متمرکز است، عنوان کرد: در این خصوص در سطح بالادست کشور برنامه اقتصادی تهیه می‌شود و سپس این برنامه در قالب برنامه بودجه به سمت استان‌ها می‌آید که استان‌ها باید آن را اجرا کنند.    وی ادامه داد: با توجه به این شرایط سازمان اقتصاد و دارایی وظیفه دارد تا درآمدها را طبق برنامه وصول کند تا به این ترتیب بتوانیم به تامین نقدینگی استان بپردازیم و تعهدات دستگاه‌های اجرایی را پرداخت کنیم.     صنایع به دنبال تسهیلات تکلیفی با سود پایین هستند     صدری با اشاره به انتظارات از بانک‌ها عنوان کرد: صنایع درخواست‌کننده تسهیلات بانکی در استان، به دنبال تسهیلات تکلیفی با سود پایین هستند و کمتر درخواستی برای تسهیلات آزاد از سوی تولیدکنندگان و صنایع موجود در استان وجود دارد.    مدیرکل امور اقتصادی و دارایی خوزستان ادامه داد: صنایع پایین‌دستی نیز در استان بسیار محدود هستند و تقاضای آن‌ها در خصوص تسهیلات، سهم بالایی در اقتصاد ایجاد نمی‌کند.     تصویب 328 طرح سرمایه گذاری در خوزستان     وی با اشاره به جذب اعتبارات و سرمایه‌گذاری در بخش‌های مختلف استان عنوان کرد: در مجموع 328 طرح تاکنون به تصویب رسیده که از این میزان 15 مورد منجر به عقد قرارداد شده و 219 طرح نیز در حال اجرا است.    صدری ادامه داد: مبلغ کل سرمایه‌گذاری 13 هزار و 352 میلیارد تومان معادل 7 هزار و 95 میلیون دلار است که از این میزان 2 هزار و 447 میلیون دلار آن مربوط به سرمایه‌گذاران خارجی است.    وی عنوان کرد: منطقه ویژه پتروشیمی 20 طرح به ارزش سرمایه‌گذاری یک هزار و 146 ملیارد تومان در حال اجرا دارد که از این طریق 2 هزار و 428 نفر به صورت مستقیم و 4 هزار و 966 نفر به صورت غیر مستقیم مشغول به کار شده‌اند.    صدری گفت: همچنین منطقه ویژه اقتصادی بندر امام خمینی (ره) نیز در حال حاضر 41 طرح در حال اجرا دارد که ارزش آن یک هزار و 28 میلیارد تومان است و منجر به اشتغال یک هزار و 915 نفر به صورت مستقیم و 4 هزار و 420 نفر به صورت غیر مستقیم شده است.    وی افزود: 30 طرح سرمایه‌گذاری به ارزش 536 میلیارد تومان مربوط به سازمان جهاد کشاورزی استان است که از این تعداد 29 طرح در حال اجرا و یک تفاهم‌نامه در برنامه است و از این طریق نیز 11 هزار و 670 نفر به صورت مستقیم مشغول به کار شده‌اند.     عدم اجرایی شدن طرح‌های سرمایه‌گذاری سازمان آب و برق     مدیرکل امور اقتصادی و دارایی خوزستان ادامه داد: سازمان آب و برق استان خوزستان به جذب 7 طرح سرمایه‌گذاری اقدام کرده است که تمام این طرح‌ها در مرحله عقد تفاهم‌نامه مانده‌اند و هیجکدام تاکنون اجرایی نشده‌اند.    صدری ادامه داد: اداره‌کل میراث فرهنگی و گردشگری استان نیز به جذب 41 طرح سرمایه‌گذاری در بخش فرهنگی و گردشگری پرداخته است که تمام این طرح‌ها در حال اجرا هستند و کل مبلغ سرمایه‌گذاری این بخش نیز 844 میلیارد تومان است؛ این طرح‌ها به اشتغالزایی برای 3 هزار و 782 نفر به صورت مستقیم و 10 هزار و 230 نفر به صوت غیر مستقیم منجر شده است.    وی ادامه داد: همچنین سازمان صنعت، معدن و تجارت استان 28 طرح سرمایه‌گذاری در حال اجرا دارد که مبلغ کل این سرمایه‌گذاری‌ها 5 هزار و 638 میلیارد تومان بوده و این طرح‌ها اشتغالزایی برای 14هزار و 150 نفر به صورت مستقیم و 9 هزار و 257 نفر به صورت مستقیم را به دنبال داشته است.    صدری خاطر نشان کرد: سازمان منطقه آزاد اروند نیز 145 طرح دارد که از این تعداد 73 تفاهم نامه، 12 عقد قرارداد و 60 پروژه در حال اجرا دارد که منجر به اشتغال 9 هزار و 675 نفر به صورت مستقیم و 20 هزار و 249 نفر به صورت غیر مستقیم شده است. همچنین شرکت برق منطقه‌ای خوزستان 16 طرح با اعتبار 141 میلیارد تومان برای جذب سرمایه‌گذار دارد که 13 مورد آن تفاهم‌نامه و 3 مورد آن عقد قرارداد است.     ,استان ها - خوزستان,تسویه بدهی‌های دولت فتح‌الفتوح است‌,یکشنبه ۲ خرداد ۱۳۹۵ - ۰۵:۴۸,"خوزستان,اقتصاد"
صدای دوستانه مهران دوستی خاموش شد؛ خبری سنگین و جانسوز که یک سال پیش در چنین روزی به دشواری به باور نشست.  امروز دوم خرداد ماه، اولین سالروز درگذشت مهران دوستی است؛ گوینده‌ای که با صدای مخملی‌اش با شنوندگان رادیو اینگونه سخن می‌گفت، سلام، من مهران دوستی، با همه آن‌هایی که اخم می‌کنند و نمی‌خندند قهرم! ... نه، نه شوخی کردم، ما با هیچکس قهر نیستیم، ولی اخم‌هایتان را باز کنید.  برنامه‌های مرحوم دوستی تا آخرین روزهای فوتش پر بود از چنین جملاتی.    مهران دوستی در حالی که سی‌وسومین سال حضور در رادیو را می‌گذراند و در این مدت توانسته بود با اجرای برنامه‌هایی چون نشانی، عصر پرتقالی، رادیو من و کافه رادیو شنوندگان بسیاری را جذب این رسانه کند، صبح شنبه (دوم خرداد ماه 94) در سن 59 سالگی به طور ناگهانی درگذشت.  دوستی در بسیاری از برنامه‌های ارزشی، دینی و فرهنگی اجرا داشت و یکی از اصلی‌ترین گویندگان رادیو بود. مهران دوستی با آن صدای مخملی و اثرگذارش برای پیام انقلاب حرکت کرد و صدای ماندگارش همیشه در تاریخمان ثبت شد.    یکی از ویژگی‌های مهران دوستی این بود که هیچ‌وقت کتاب از دستش نمی‌افتاد و از صدای ویژه‌اش درست استفاده می‌کرد و شاید به جرأت بتوان گفت، رادیو جوان با صدای مهران دوستی رنگ و بویی متفاوت می‌گرفت.  دوستی در چند سال اخیر به عنوان گوینده‌ برتر رادیو و نماینده‌ ایران در ABU (اتحادیه رادیو تلویزیونی آسیا - اقیانوسیه) انتخاب شده بود.         خبرنگار سرویس تلویزیون و رادیو ایسنا همزمان با اولین سالگرد درگذشت مهران دوستی، به گفت‌وگویی با فرهنگ جولایی از تهیه‌کنندگان پیشکسوت رادیو که دوستی دیرینه‌ای هم با این هنرمند داشته است، پرداخت.    این تهیه‌کننده باسابقه درباره‌ی درگذشت زنده‌یاد مهران دوستی پس از یک سال گفت: دلم برای مهران دوستی تنگ شده است. ما سال‌ها با هم سفر رفتیم، برنامه‌های رادیوکیش را به راه انداختیم. برنامه زنده عصر جمعه با رادیو را شروع کردیم، راه شب را داشتیم و همه اینها برای من خاطره است.     او که پدیده بود اما...     جولایی درباره‌ی نبود مهران دوستی در رادیو پس از یک سال مطرح کرد: اگر 10 سال پیش بود کمبود او بیشتر حس می‌شد. مهران دوستی با این‌که پدیده بود و توانمند بود، اما چون مخاطب رادیو ریزش داشته است شاید کمبود از دست رفتن این هنرمند کمتر حس شود.    وی گفت: در حال حاضر دیگر کسی رادیو گوش نمی‌کند اینقدر رادیو از لحاظ شنونده ریزش داشته است که حتی با وجود پدیده‌ای همچون مهران دوستی نبودش احساس نمی‌شود.      جولایی با بیان این‌که مهران دوستی در نوع خود پدیده بود، اظهار کرد: او گرداننده خوبی بود صدای ویژه‌ای داشت و برای هر برنامه‌ای مناسب بود و از لحاظ صدا و اجرای برنامه‌های زنده و تولیدی در نوع خود یک پدیده بود.      او در پاسخ به این پرسش که رادیو تا چه میزان تلاش می‌کند سرمایه‌های خود را در زمانی که در قید حیات هستند حفظ کند، بیان کرد: رادیو تلاشی نمی‌کند، تا زمانی که آدم‌هایش هستند و به درد می‌خورند به آنها توجه می‌کند، اما وقتی احساس می‌کند که کارایی ندارد آن را فراموش می‌کند.      وی با اشاره به همکاری‌هایش با مهران دوستی که به سال 1363 بر می‌گردد، گفت: مهران دوستی که از رشت آمد، گوینده جوان و توانمندی بود. برنامه زنده عصر جمعه با رادیو را شروع کردیم همچنین برنامه راه شب را با یکدیگر کار می‌کردیم و برنامه‌های ویژه زیادی را با یکدیگر کار کردیم.     دوستی هیچ گاه کم نمی‌آورد     جولایی برنامه رادیو جبهه را نیز از جمله برنامه‌هایی عنوان کرد که سال‌ها پیش با مهران دوستی کار کرده‌ است و گفت: مهران دوستی همه‌جا موفق بود و هیچ گاه کم نمی‌آورد. او بعدها صاحب نظر شد و در کارش موفق بود.      این تهیه‌کننده با سابقه با بیان این‌که رادیو باید تا زمانی که هنرمندان در قید حیات هستند به آنها توجه داشته باشد، اظهار کرد: امیدوارم رییس جدید صدا‌وسیما بداند که پایه و اساس صدا‌وسیما، رادیوست و بیشتر هنرمندان مطرح کارشان را از رادیو شروع کردند. در نتیجه نسبت به رادیو توجه بیشتری داشته باشند.      جولایی در بخش پایانی گفت‌وگوی خود علت ضعف برخی گویندگان فعلی رادیو و بی‌توجهی به این امر مهم را اینگونه عنوان کرد: رادیو در حال حاضر دیگر حساسیت‌های سال‌های پیش را ندارد؛ از طرفی انگیزه‌ها تحت این شرایط ضعیف می‌شود مساله‌ دیگری که در این سال‌ها به بدتر شدن اوضاع رادیو کمک کرده کمبود بودجه بوده است، شما از گوینده‌ای که زیر یک میلیون تومان حقوق بگیرد، توقع چه نوع کاری دارید. گویندگان باید تامین شوند و دغدغه معاش نداشته باشند تا بتوانند به بهترین نحو کارشان را به سرانجام برسانند.    کلیپ صوتی زیر، دکلمه‌ای با صدای مهران دوستی است. روحش شاد و یادش گرامی باد.         ,فرهنگي و هنري - تلويزيون و راديو,دلم برای مهران دوستی تنگ شده!,یکشنبه ۲ خرداد ۱۳۹۵ - ۰۳:۲۹,
یک برنامه‌ساز معارفی تلویزیون در پاسخ به اینکه تلویزیون در مناسبت‌های شاد مذهبی باید چه عملکردی داشته باشد؟ به بیان نکاتی حائز اهمیت در این زمینه پرداخت و گفت: تلویزیون راغب است که مناسبت‌های شاد را شاد برگزار کند اما هیچ‌گاه مدل مناسبی برای برگزاری این مناسبت‌ها شکل نگرفته است.    عبدالمجید رکنی در گفت‌وگویی با خبرنگار سرویس تلویزیون و رادیو ایسنا با بیان اینکه سیاست تلویزیون باید این باشد که ابتدا به کاهش آلام مردم بپردازد یادآور شد: زمانی سیاست تلویزیون ساختن برنامه‌های طنز بود اما این خنده‌های مصنوعی، غم‌های مخاطب را کاهش نخواهد داد. سیاست تلویزیون باید به سمت کاهش غم‌های مردم باشد، نه این‌که طنز بسازد و با پخش مداوم آن با این شیوه دنبال شادی مردم باشد.    وی سپس بیان کرد: شاد بودن یکی از ویژگی‌های تلویزیون است که باید در همه برنامه‌هایش، از اخبار گرفته تا برنامه‌های معارفی، دینی و برنامه‌های مختلف در طول سال به آن پرداخته شود.    این برنامه‌ساز سپس درباره‌ی کمرنگ بودن مناسبت‌های شاد و پرداختن به این مناسبت‌ها در تلویزیون بیان کرد: یکی از دلایلی که ایام‌ شاد مذهبی در تلویزیون رنگ‌ و بوی کمی دارند، به این برمی‌گردد که ایام شاد ما استمرار ندارند؛ در نتیجه تلویزیون نمی‌تواند برنامه‌های برنامه‌ریزی‌تر شده‌ای را طراحی کند. وقتی جشن‌های ما یک روزه باشد آن یک روز در آنتن تلویزیون دیده نمی‌شود اما به طور مثال در ایامی همچون ایام محرم و صفر به دلیل استمراری که این ایام دارند، برنامه‌ها راحت‌تر طراحی می‌شوند، بنابراین کوتاه‌ بودن زمان جشن‌ها باعث شده که تلویزیون در این ایام برنامه جدی نداشته باشد.    رکنی همچنین درباره‌ عملکرد تلویزیون در مناسبت‌های شاد مذهبی گفت: تلویزیون تقریبا یک برش از جامعه است، البته اگر چند قدم هم جلوتر باشد اتفاق خاصی نمی‌افتد. شاید یکی از مشکلات اساسی که ما در جشن‌ها داریم این است که مطابق با فرهنگ و آداب خودمان به مدل خوبی نرسیده‌ایم. افرادی که در تلویزیون هستند خواه ناخواه افرادی هستند که از جامعه برخاسته‌اند و از مکان خاصی مثل کره‌ی مریخ به تلویزیون نیامده‌اند، بنابراین به دلیل فقدان این مدل‌های مناسب است که تلویزیون هم در مناسبت‌های مذهبی شاد دستش خالی می‌شود.    وی در عین حال تاکید کرد: یکی از وظایف خطیر تلویزیون باید کاهش آلام مخاطب باشد؛ به عنوان مثال وقتی مخاطب دچار غم است، تلویزیون با برنامه‌هایش این آلام را بیشتر نکند. متاسفانه وقتی اخبار سراسری ما تنش‌زاست، خود این مسئله باعث افزایش آلام مخاطب می‌شود.    تهیه‌کننده برنامه سمت خدا در ادامه‌ گفت‌وگوی خود در همین زمینه یادآور شد: از تلویزیون نباید انتظار داشت تا در ایام مناسبات به ویژه در مناسبات شاد معجزه‌ کند؛ چراکه اگر تلویزیون بتواند با برنامه‌هایی که طراحی می‌کند، آلام مردم را در طول سال کاهش بدهد، اگر در ایام مناسبت‌ها یک برنامه معمولی هم پخش کند، مشکلی ایجاد نخواهد شد. تلویزیون باید در طی سال ببیند معضلات مردم چیست. با برطرف کردن آلام آنهاست که راحت‌تر می‌تواند آنها را بخنداند. مخاطب حتی با دیدن طنز لورل هاردی که از سال‌ها پیش پخش می‌شده هم می‌خندند.    وی البته به این نکته هم اشاره کرد که در حال حاضر مسیر خنداندن مردم به واسطه غم‌هایی که دارند کار سختی است.    رکنی در همین زمینه گفت: از طرفی تلویزیون تمایل دارد که برنامه‌های شاد طراحی کند اما واقعا خنداندن مردم سخت شده است و همه اینها به عوامل بیرونی برمی‌گردد؛ در نتیجه اگر این مسائل و مشکلات حل شود خندان مردم کار ساده‌ای می‌شود.    این برنامه‌ساز سپس به بعد فلسفی راضی نشدن مخاطب نسبت به برنامه‌های شاد تلویزیون، اشاره کرد و گفت‌: یکی از دلایل این اتفاق این است که مردم جامعه با گرفتاری‌های زیادی دست‌وپنحه نرم‌ می‌کنند، لذا با وجود این گرفتاری‌ها، کمتر می‌خندند بنابراین تلویزیون با پخش لطیفه‌های مختلف و برنامه‌های شاد هم نمی‌تواند مخاطب را اقناع کند؛ چراکه باید به او تسلا بدهد پس تلویزیون صرفا با پخش برنامه‌های شاد نمی‌تواند اتفاق خوبی را رقم بزند، به دلیل اینکه ابتدا باید با پخش برنامه‌های تسلابخش به مخاطب خوراک بدهد.    رکنی در پایان گفت‌وگوی خود تاکید کرد: با ساختن برنامه‌هایی که خنده‌های مصنوعی ایجاد می‌کند موافق نیستم؛ چراکه پس‌زمینه‌هایی در فرهنگ ما وجود دارد. مردم جامعه ما کم‌خنده هستند. اگر این پس‌زمینه‌ها اصلاح نشود تلویزیون نمی‌تواند مردم را بخنداند. گاهی اوقات دوربین مخفی‌های برنامه‌های خارجی را نگاه می‌کنم و فکر می‌کنم اگر این دوربین مخفی‌ها در ایران ضبط می‌شد اتفاقات بدی می‌افتاد، چراکه اشکال به جامعه خودمان بر‌می‌گردد. جامعه ما جامعه سخت‌خندانی است و با وجود اینکه فکر می‌کنیم جنبه شوخی و خنده داریم ولی واقعا این طور نیست.         ,فرهنگي و هنري - تلويزيون و راديو,تلویزیون در مناسبت‌های شاد مذهبی چه می‌کند؟,یکشنبه ۲ خرداد ۱۳۹۵ - ۱۱:۳۱,
یک شرکت چینی برای نخستین بار قصد دارد از یک بالن برای ارسال انسان‌ به فضا استفاده کند.    به گزارش سرویس علمی ایسنا به نقل از چاینا دیلی، شرکت Space Vision  به دنبال ارسال انسان‌ به فضا با استفاده از یک بالن فناوری پیشرفته و بازگرداندن آن‌ها به زمین با چترنجات است و هزینه این سفر 77 هزار دلار برآورد شده است.    این شرکت مستقر در پکن نخستین لباس چتر نجات فضایی چین را ساخته و قرار است در ماه‌های آینده، این تجهیزات و داوطلبان را مورد آزمایش قرار دهد.    یک کارآفرین، یک چترباز زن قهرمان و یک مهندس هواپیما اولین داوطلبانی هستند که این چالش را انجام خواهند داد.    این داوطلبان ماجراجو بر روی بالن در جو استراتوسفر سفر خواهند کرد.    لباس چترنجات فضایی از یک رادار، سیستم ارتباطات زمین و فضا و یک سیستم انتقال تصویر برخوردار است.       ,علمي و دانشگاهي - علم و فناوري جهان,ارسال انسان به فضا بر روی بالن فناوری پیشرفته,یکشنبه ۲ خرداد ۱۳۹۵ - ۱۰:۰۷,"فضا,چتر نجات,بالن"
رییس گروه پژوهش، فناوری و زیرساخت ستاد راهبردی توسعه علوم و فناوری‌های شناختی کشور بر لزوم تطبیق پروژه‌های اجرایی کشور با پایان نامه‌های دانشجویان کارشناسی ارشد و دکتری تاکید کرد.    به گزارش خبرنگار خبرگزاری دانشجویان ایران (ایسنا)منطقه آذربایجان‌ شرقی، مجید نیلی در نشست تخصصی روسای دانشگاه‌های استان با کمال خرازی، دبیر توسعه علوم و فناوری‌های کشور اظهار کرد: اولین بار است که در کشور متخصصان علوم شناختی در یکی از استان‌ها به صورت منسجم و هماهنگ در جلسه بسیار خوبی شرکت می‌کنند. امیدواریم با افزایش همکاری‌های مرکز و استان‌ها بتوانیم به اهداف خود در حوزه علوم شناختی دست یابیم.    وی با بیان اینکه آذربایجان‌ شرقی در حوزه علوم شناختی، دارای اهمیت و جایگاه بسیار ارزشمند است، تصریح کرد: حوزه علوم شناختی، حوزه‌ای میان رشته‌ای است و دانشگاه تبریز می‌تواند حلقه وصل تمامی دانشگاه‌های استان بوده و فعالیت‌های بسیار ارزشمندی در این حوزه انجام دهد.    رییس گروه پژوهش، فناوری و زیرساخت ستاد راهبردی توسعه علوم و فناوری‌های شناختی کشور تصریح کرد: انتظار داریم که سخنان مطرح شده در جلسات این چنینی، باقی نمانده و شاهد تحقق آن‌ها در مقام عمل نیز باشیم.    نیلی در ادامه با اشاره به مشکلات اقتصادی موجود در کشور، اظهار کرد: عده‌ای انتظار دارند که تجهیزات کلاسیک و درجه اول جهانی در اختیار آنان قرار گیرد که تحقق این امر در شرایط کنونی، امکان پذیر نیست.    وی ادامه داد: ما باید به دنبال شرایط جایگزین بوده و به شبکه‌سازی امکانات و نیروی انسانی در این حوزه بیش از پیش توجه کنیم.    وی خطاب به روسای دانشگاه‌های استان افزود: ما دانشگاهیان باید نهایت تلاش خود را بکنیم تا به هیچ وجه تحت تاثیر تغییر مدیریت‌های دولتی و سیاست‌های انقباضی مالی قرار نگرفته و در عین حال برای دانشگاه‌ها، درآمدزایی نیز بکنیم.    نیلی تصریح کرد: متناسب با آیین‌نامه‌های خود از اساتید دانشگاه‌ها و دانشجویان حمایت کرده و به هیچ وجه آن‌ها را زیر پا نمی‌گذاریم.    وی همچنین بر لزوم تطبیق پروژه های اجرایی کشور با پایان نامه های دانشجویان کارشناسی ارشد و دکتری تاکید کرد.     ,علمي و دانشگاهي - پژوهش,لزوم تطبیق پروژه‌های اجرایی کشور با پایان نامه‌های دانشجویی,یکشنبه ۲ خرداد ۱۳۹۵ - ۱۱:۰۵,پایان‌نامه‌های دانشجویی
در آستانه آغاز عملیات گسترده آزادسازی شهر فلوجه با عنوان جنگ در هم شکستن تروریسم، ارتش عراق از ساکنان شهر فلوجه خواست تا آماده ترک این شهر از طریق مسیرهای امن باشند.  به گزارش خبرگزاری دانشجویان ایران (ایسنا)، به نقل از شبکه خبری سومریه نیوز، ارتش عراق از ساکنان شهر فلوجه خواست تا از طریق مسیرهای امنی که بعدا به آن‌ها ابلاغ خواهد شد، شهر را ترک کنند و کسانی هم که توانایی خروج از شهر را ندارند پرچم سفید به دست بگیرند تا مکان حضور آن‌ها مشخص شود.  ارتش عراق از ساکنان فلوجه خواست از مقرها و تجمعات داعش دور شوند.  به گفته منابع نظامی عراق، تمامی مقدمات برای آغاز عملیات آزادسازی شهر فلوجه، دومین شهر بزرگ استان الانبار تکمیل شده است. این عملیات با مشارکت نیروهای امنیتی، ارتش، نیروهای مبارزه با تروریسم، پلیس الانبار و نیروهای مردمی آغاز خواهد شد.  این منابع پیش‌بینی کردند که عملیات آزادسازی شهر فلوجه طی ساعات آتی آغاز شود.  به گفته منابع عراقی، عملیات آزادسازی فلوجه که به عملیات در هم شکستن تروریسم نامگذاری شده با فرماندهی عبدالوهاب الساعدی، فرمانده عملیات صلاح الدین و با حمایت هوایی عراق و ائتلاف ضد داعش خواهد بود.  در عین حال پلیس فدرال عراق اعلام کرد که 20 هزار نیروی پلیس عراق وارد فلوجه شده‌اند.  همچنین فرحان محمد، عضو شورای استانداری الانبار اعلام کرد که شهر فلوجه از چهار محور الکرمه در شمال، عامریه الفلوجه در جنوب، روستای زوبع در شرق فلوجه و مسیر بین المللی در غرب محاصره شده است و نیروهای عراقی منتظر ساعت صفر برای آغاز عملیات هستند.  وی پیش‌بینی کرد که شهر فلوجه طی روزهای بسیار اندکی آزاد شود.  فرحان محمد گفت: ما اطلاعاتی در دست داریم که نشان می‌دهد تروریست‌های داعش در حال خروج از مقرهای ویژه خود هستند. از دو روز پیش نیز گذرگاه‌های امنی برای ساکنان محاصره شده فلوجه جهت خروج از این شهر به سمت شهر رمادی ایجاد شده است.  از سوی دیگر داعش خانواده‌های عراقی در اطراف شهر فلوجه را مجبور به رفتن به این شهر کرده تا بتواند از آن‌ها به عنوان سپر انسانی در برابر حملات ارتش عراق استفاده کند.     ,بين الملل - آسيا،خاورميانه,ارتش عراق آماده عملیات آزادسازی فلوجه می‌شود,یکشنبه ۲ خرداد ۱۳۹۵ - ۱۳:۲۵,
پرچم ایران دوباره در جشنواره‌ی فیلم کن به اهتزاز درآمد.    به گزارش خبرنگار سینمایی خبرگزاری دانشجویان ایران (ایسنا) از کن، پرچم کشورمان که در روزهای گذشته به‌دلیل باد و باران شدید کنده شده بود، دوباره نصب شد.    امیر اسفندیاری - مدیر چتر سینمای ایران - در این‌باره گفت: با وجود تذکراتی که داده بودیم و با توجه به تعطیلی دو روز گذشته در فرانسه، نتوانسته بودند پرچم را بگیرند و تعمیر کنند. ما خواستیم هرچه سریع‌تر این اتفاق بیافتد و با نامه‌نگاری‌هایی که انجام شد، خوشبختانه پرچم ایران دوباره نصب شد.    او افزود: خوشبختانه به‌دنبال پیگیری‌های انجام‌شده پرچم نصب شد و دست‌اندرکاران جشنواره از ما عذرخواهی کردند.         پرچم جمهوری اسلامی ایران      پرچم جمهوری اسلامی ایران      پرچم جمهوری اسلامی ایران      پرچم جمهوری اسلامی ایران    ,فرهنگي و هنري - سينما و تئاتر,اهتزار دوباره‌ی پرچم ایران در کن,سه‌شنبه ۳۱ اردیبهشت ۱۳۹۲ - ۱۷:۱۷,
تورم اردیبهشت ماه سال جاری نسبت به ماه قبل و ماه مشابه سال قبل کاهش یافته و منفی شده است که این کاهش عمدتا ناشی از کاهش تورم گروه خوراکی‌ها آشامیدنی‌ها و دخانیات بوده است.    به گزارش ایسنا‌، براساس اطلاعات منتشر شده از سوی مرکز آمار ایران درباره قیمت کالاها و خدمات مصرفی خانوارهای شهری کشور در اردیبهشت ماه سال 1395، شاخص کل برمبنای سال 1390 در اردیبهشت ماه سال 1395 به عدد 223 رسیده است و به این ترتیب نرخ تورم سالانه در اردیبهشت ماه سال جاری با کاهش 0.6 درصدی در مقایسه با فروردین ماه (10.8) به 10.2 درصد رسیده است. همچنین تورم نقطه به نقطه نسبت به ماه مشابه سال گذشته به 6.8 درصد رسیده است که نسبت به فروردین (7.7 درصد) حدود 0.9 درصد کاهش یافته است.  این در حالی است که تورم ماهانه در ماه قبل در تغییری کم سابقه در دو - سه سال اخیر، منفی 0.4 درصد گزارش شده و در قیاس با فروردین حدود 0.8 درصد تغییر دارد.  بر اساس اطلاعات مرکز آمار ایران، شاخص گروه خوردنی‌ها، آشامیدنی‌ها و دخانیات، در اردیبهشت ماه سال جاری به 257.5 درصد رسیده است که تورم آن نسبت به ماه قبل 1.3 درصد کاهش یافته و تورم گروه کالاهای غیر خوراکی و خدمات با ثبات در شاخص 211 بی تغییر مانده است.    از گروه خوراکی‌، آشامیدنی‌ها و دخانیات تورم گوشت قرمز ‌، سفید و فرآورده‌های آن نسبت به ماه قبل 1.5 درصد کاهش یافته و نسبت به ماه مشابه سال قبل 3.9 درصد افزایش یافته است. همچنین تورم گوشت قرمز و گوشت ماکیان نیز در اردیبهشت ماه سال جاری نسبت به ماه قبل منفی 1.6 درصد و نسبت به ماه مشابه سال قبل سه درصد بوده است.    از گروه خوراکی‌ها تورم شیر، پنیر و تخم‌مرغ نیز نسبت به ماه قبل منفی 0.4 درصد و نسبت به ماه مشابه سال قبل 6.7 درصد است.    تورم میوه و خشکبار نیز در ماه اردیبهشت منفی 1.5 درصد و تورم این گروه نسبت به ماه مشابه سال قبل منفی یازده درصد بوده است. تورم گروه سبزیجات و حبوبات نیز در اردیبهشت ماه سال جاری نسبت به ماه قبل منفی 9.2 درصد و نسبت به ماه مشابه سال قبل 7.1 درصد را نشان می‌دهد.    تورم دخانیات، نیز در اردیبهشت ماه سال جاری نسبت به ماه قبل 7.4درصد و نسبت به ماه مشابه قبل 11.3 درصد بوده است. در گروه مسکن، آب، برق و گاز و سایر سوخت‌ها، تورم مسکن در اردیبهشت ماه سال جاری نسبت به ماه قبل 0.1 درصد و نسبت به ماه مشابه سال قبل 7.3درصد بوده است.    همچنین تورم آب ،‌ برق و سوخت در اردیبهشت ماه امسال نسبت به ماه قبل به منفی سه درصد رسید، تورم این گروه نسبت به ماه مشابه سال قبل 19.5 درصد افزایش یافته است.تورم بهداشت و درمان، نیز در اردیبهشت ماه سال جاری نسبت به ماه قبل 0.4 درصد ارزیابی شده است تورم این گروه نسبت به ماه مشابه سال قبل 9.2 درصد افزایش یافته است.  براساس اعلام مرکز آمار ایران، آموزش نیز در اردیبهشت ماه سال جاری نسبت به ماه قبل 0.1 درصد ونسبت ماه مشابه سال قبل 14.8 درصد افزایش یافته است.       ,اقتصادي - اقتصاد كلان,جزئیات کاهش تورم اردیبهشت ماه,یکشنبه ۲ خرداد ۱۳۹۵ - ۱۳:۲۷,تورم
دارنده مدال طلای المپیک لندن با بیان این که در رقابت‌های جام جهانی به دلیل وزن کم کردن مقداری ناآماده بوده است گفت: تمام هدفم المپیک است و ان‌شالله در این رقابت ها بهترین کشتی‌ها را خواهم کرفت.    به گزارش ایسنا، قاسم رضایی درباره قهرمانی ایران در رقابت‌های جام جهانی کشتی فرنگی، اظهار کرد: چون نزدیک المپیک هستیم سطح مسابقات جام جهانی امسال نسبت به سال های قبل پایین تر بود و تیم ها با ترکیب اصلی خود به ایران نیامدند ولی دو، سه تیم روسیه و قزاقستان بد نبودند. تیم ایران با ترکیب اصلی خود پا به این رقابت‌ها گذاشت و هدف اصلی کادر فنی محک تیم و آماده سازی هر چه بیشتر برای حضور در المپیک بود که خدا را شکر با قهرمانی ایران همراه شد و ایران برای پنجمین بار در جام جهانی جام قهرمانی را بالای سر برد.    دارنده مدال طلای المپیک لندن درباره عملکرد نسبتا ضعیف خود در این رقابت ها گفت: در کشتی اول چون وزن کم کرده بودم مقداری نا آماده بودم و احساس کردم روی تشک خیلی سنگینم. قطعا باید در المپیک بسیار بهتر از اینها کشتی بگیرم اما در دوران آماده سازی بدنی بودیم و با نزدیک شدن به المپیک و تمرینات تکنیکی انشالله در المپیک بهترین نتایج را خواهم گرفت.    رضایی درباره پیروزی 8 بر صفر ایران مقابل روسیه در دیدار فینال نیز گفت: البته روسیه با ترکیب اصلی خود به ایران نیامده بود، اما با این حال پیروزی مقابل این تیم با این نتیجه بسیار خوب بود و باعث شادی مردم شد.    وی درباره اهداف خود در المپیک خاطر نشان کرد: همه نفرات ایران شانس گرفتن مدال در المپیک را دارند و نفرات خوبی در تیم ملی کشتی می گیرند که همگی از انگیزه و تجربه بالایی برخوردارند. من هم به دنبال این هستم تا بهترین نتایج را کسب کنم و به دومین مدال طلای المپیک برسم. مطمین باشید نگاه من به المپیک بسیار فراتر از رقابت هایی چون جام جهانی که یک رقابت درجه دو و حتی سه محسوب می شود خواهد بود.   ,ورزشي - كشتي، رزمي,قاسم رضایی: سطح جام جهانی پایین‌تر از سال‌های قبل بود/ به خاطر وزن کم‌ کردن ناآماده بودم,یکشنبه ۲ خرداد ۱۳۹۵ - ۱۱:۵۱,"كشتي فرنگي,تیم ملی کشتی فرنگی"
رییس سازمان غذا و دارو مصوبه اخیر مجلس شورای اسلامی درباره استانداردسازی را مغایر با سیاست‌های کلی نظام سلامت دانست و گفت: از نظر دلسوزان حوزه سلامت، باید در قانون استاندارد اصلاحاتی انجام شود تا موازی‌کاری در این حوزه به حداقل برسد.     دکتر رسول دیناروند در گفت‌وگو با خبرنگار سرویس سلامت خبرگزاری دانشجویان ایران (ایسنا)، در این باره گفت: نظر وزارت بهداشت و دلسوزان حوزه سلامت این بود که باید در قانون استاندارد، اصلاحاتی انجام شود تا موازی‌کاری در این حوزه به حداقل برسد.    وی با بیان اینکه البته اصلاحاتی هم در این زمینه انجام شده است، افزود: اما اینها کافی نیست و هنوز مانند گذشته این موازی‌کاری‌ها وجود دارد. البته اینکه برخی فکر می‌کنند این مصوبه اخیر منجر به کاهش، حذف یا آسیب دیدن اختیارات سازمان غذا و دارو یا وزارت بهداشت در حوزه نظارت بر کالاهای سلامت شده است، درست نیست. بنابراین در این قانون به هیچ عنوان موضوع کاهش اختیارات وجود ندارد و اختیارت وزارت بهداشت و سازمان غذا و دارو سر جای خود باقی است.    دیناروند ادامه داد: در عین حال متاسفانه هنوز موازی‌کاری در قانون ادامه یافته است. البته در درون دولت و با تلاش شخص وزیر بهداشت و معاون اجرایی رییس جمهور، اقداماتی در حال انجام است. بر این اساس جلساتی برگزار شده و جلساتی هم در این زمینه برگزار خواهد شد تا ما بتوانیم موازی‌کاری‌ها را به حداقل برسانیم.    رییس سازمان غذا و دارو با بیان اینکه ما فکر می‌کنیم بر اساس سیاست‌های کلی سلامت که از سوی مقام معظم رهبری ابلاغ شده است، تولیت سلامت به صورت شفاف بر عهده وزارت بهداشت قرار دارد، اظهار کرد: بر این اساس کنترل کیفیت، سلامت و ایمنی کالاهای سلامت بر عهده وزارت بهداشت است و طبیعتا بازوی اجرایی وزارت بهداشت نیز سازمان غذا و دارو است.     تجمیع استانداردسازی مطرح نیست  دیناروند در پاسخ به اینکه آیا در این قانون موضوع تجمیع استانداردسازی مطرح شده است، گفت: خیر. چنین چیزی مطرح نیست و اصلا چنین موضوعی در قانون وجود ندارد. باز هم تاکید می‌کنم قانونی که تصویب شده به هیچ عنوان اختیارات و مسوولیت‌های وزارت بهداشت را محدود نکرده، بلکه مشکل این قانون این است که بر اساس آن روند موازی‌کاری همچنان ادامه می‌یابد.    وی افزود: اگر واقعا بخواهیم بر اساس سیاست‌های کلان نظام سلامت عمل کنیم و به این سیاست‌ها احترام بگذاریم، این قانون مغایر با سیاست‌های کلان نظام سلامت است و شورای نگهبان هم در گذشته اعلام کرده که قوانین مغایر با سیاست‌های کلان را تایید نمی‌کند.    دیناروند تاکید کرد: بر این اساس اگر تشخیص شورای نگهبان درباره این قانون مغایرت آن با سیاست‌های کلان سلامت باشد، قاعدتا این قانون نمی‌تواند تایید شود. چرا که از زمان ابلاغ سیاست‌های کلی سلامت، دیگر نمی‌تواند قانونی مغایر با آن تصویب شود. البته در گذشته این موضوع وجود داشته و اشکال کار ما هم به این قانون همین موضوع است. از طرفی درست است که این قانون وظایف مازادی را بر وظایف قبلی سازمان استاندارد اضافه نکرده، اما باید توجه کرد که در مغایرت با سیاست‌های کلی نظام سلامت است.       ,اجتماعي - سلامت,"قانون ""استاندارد"" با سیاست‌های کلی ""سلامت"" مغایر است",یکشنبه ۲ خرداد ۱۳۹۵ - ۰۹:۴۹,"مجلس شوراي اسلامي ,سازمان غذا و دارو,سازمان ملی استاندارد"
منوچهر محمدی گفت: کسب جایزه سینمایی آسیا و اقیانوسیه برای من افتخار بزرگی است و امیدوارم شرایطی را برای تولید یک فیلم مشترک جهانی فراهم کند.    این تهیه‌کننده سینما که اخیرا به عنوان برگزیده دهمین دوره جایزه فیاپف (جایزه سینمایی آسیا و اقیانوسیه و فدراسیون بین المللی تهیه کنندگان) معرفی شده است،‌ در این‌باره به خبرنگار سینمایی ایسنا گفت: برای کسب این جایزه کشورهای مختلف کاندیداهای خود را به هیات داوران فیاپف و آسیا پاسفیک اعلام می‌کنند که در نهایت فرد برگزیده بر اساس سابقه‌ی کاری خود و با اکثریت آراء انتخاب می‌شود. در این دوره هم از من سابقه کاری خواسته شد که براساس آن این جایزه به تهیه‌کننده‌ای از ایران تعلق گرفت.    محمدی با اشاره به اینکه سابقه کاری و جوایزی که فیلم‌هایش در خارج و داخل کشور کسب کرده‌، در این انتخاب تاثیرگذار بوده‌اند، اضافه کرد: هچنین در کسب این جایزه دو فیلم زیر نور ماه که جایزه‌ی هفته‌ی منتقدان جشنواره‌ی کن را دریافت کرده بود و نیز فیلم حوض نقاشی که جایزه‌ی بهترین فیلم در جشنواره آسیا پاسفیک و بهترین فیلم از نظر یونسکو را دریافت کرده است، حائز اهمیت بودند.    تهیه‌کننده فیلم‌های مهمان داریم و بوسیدن روی ماه اظهار کرد: من افتخار این جایزه را در وهله‌ی اول مدیون سینمای ایران هستم و آن را به مجموعه‌ای از کارگردان‌ها، بازیگران و عواملی که مرا در ساخت این فیلم‌ها همراهی کردند متعلق می‌دانم.    او همچنین گفت: یکی از نکات مهم در کسب این جایزه این است که یک تهیه‌کننده از فدراسیون جهانی تهیه‌کنندگان آن را کسب کرده که این موضوع برای سینمای ایران قابل اهمیت است، چون معمولا چنین جوایزی به کارگردان‌ها داده می‌شود و اهدای آن به یک تهیه‌کننده می‌تواند فضایی را ایجاد کند که این حوزه در ایران تخصصی‌تر دنبال و نیز در سطح جهان بیشتر شناسانده شود.    تهیه‌کننده مارمولک و ارتفاع پست با اشاره به این که امیدوار است از این رهگذر، تهیه‌کنندگان ایرانی در حوزه‌ی بین‌الملل بیشتر شناخته شوند و منشا تولید آثار مشترک جهانی شوند، بیان کرد: بعد از جشنواره‌ی آسیا پاسفیک طرحی داشتم که اساسا با موضوع و محوریت پناهندگان است. در واقع داستان این فیلم در سوریه، ایران، افغانستان و استرالیا می‌گذرد و می‌دانیم که استرالیا به شدت با این موضوع درگیر است و بسیاری از پناهجویان در مسیر رسیدن به آنجا جان خود را از دست داده و برخی هم دچار دشواری‌هایی می‌شوند. براین اساس امیدوارم اهدای این جایزه در ماه نوامبر که مصادف با آذر ماه می‌شود، شرایطی را فراهم کند تا این اثر به تولید مشترک برسد چرا که موضوع آن، بحث روز دنیا است.       ,فرهنگي و هنري - سينما و تئاتر,منوچهر محمدی در تدارک یک تولید مشترک,یکشنبه ۲ خرداد ۱۳۹۵ - ۱۰:۱۲,
مشاور عالی سازمان سنجش آموزش کشور از اتمام مهلت ثبت نام در آزمون دوره کاردانی نظام جدید دانشگاه فنی و حرفه‌ای و موسسات آموزش عالی غیرانتفاعی و غیردولتی سال 95 در ساعت 24 فردا، سوم خرداد ماه خبر داد.    حسین توکلی در گفت‌وگو با خبرنگار دانشگاهی ایسنا، اظهار کرد: براساس اطلاعیه سازمان سنجش آموزش کشور در رابطه با تمدید مهلت ثبت نام و انتخاب رشته و همچنین رشته محل‌های جدید در آزمون دوره کاردانی نظام جدید دانشگاه فنی و حرفه‌ای و موسسات آموزش عالی غیرانتفاعی و غیردولتی سال 95 که از چهارشنبه 29 اردیبهشت روی سایت سازمان سنجش آموزش کشور به نشانی www.sanjesh.org قرار گرفته به منظور مساعدت برای ثبت نام و درج کد رشته‌ محل‌های انتخابی و مهلت مشاهده و ویرایش اطلاعات ثبت نامی برای آن دسته از داوطلبان که قبلا ثبت نام کرده بودند مهلت ثبت نام تا ساعت 24 فردا تمدید شد.    وی در ادامه در مورد تعداد داوطلبان ثبت نام کننده گفت: تا ساعت 15:30 روز گذشته شنبه اول خرداد ماه، 198 هزار و 385 داوطلب نسبت به ثبت نام اقدام کردند.    مشاور عالی سازمان سنجش آزمون کشور در ادامه گفت: براساس ضوابط در این آزمون برای پذیرش دانشجو در 42 کد رشته امتحانی اقدام می‌شود که از این تعداد یازده رشته امتحانی از طریق برگزاری آزمون و نمره کل اکتسابی داوطلب در آزمون داوطلب پذیرش می‌شود و آزمون مذکور در صبح جمعه 22 مرداد ماه برگزار خواهد شد.    توکلی در پایان گفت: پذیرش دانشجو در 31 رشته دیگر براساس سوابق تحصیلی و معدل کل دیپلم خواهد بود.       ,علمي و دانشگاهي - آموزش,فردا آخرین مهلت ثبت نام در آزمون کاردانی دانشگاه فنی و حرفه‌ای,یکشنبه ۲ خرداد ۱۳۹۵ - ۱۲:۰۳,"ثبت‌نام ,آزمون,دانشگاه فنی وحرفه ای"
این خانه آشنا است. چند سال پیش طرف های خرداد که از این خیابان گذشتیم، یک حاجی بود که دم در این خانه، دکه سیگارفروشی داشت. در ایوان نیمه مخروب خانه سبک دهه 50 کوی آریا می‌نشست، سیگار دود می‌کرد سمت آسمان خرمشهر. انگار دود از آتش ته قلبش می‌آمد.    خاله شکیبه، 78 ساله    خاله فارسی را شکسته بسته حرف می‌زند، یک کلمه فارسی می‌گوید و تا آخر جمله را عربی. از همین‌ها می فهمی که چند سال پیش عمل قلب باز داشته، جای زخم عمل که تا گردنش آمده را نشان می‌دهد. جسم و جانی ندارد، ولی چیزی هست که خاله را سر پا نگه داشته است.    آنها 20 سال است که در این خانه تصرفی در بلوار اصلی کوی آریا زندگی می‌کنند، خانواده حاجی و پسرانش و عروس‌ها و نوه ها.    صاحب خانه مرد خوبی بوده، آنها بدون اجاره نشسته بودند، حالا خانه را فروخته‌اند و صاحبخانه جدید می‌گوید باید اجاره بدهند.    جای حاجی روی ایوان است. خاله می‌گوید حاجی فوت شد، دو سال و نیم پیش. اینها را با کمک آیات، نوه کلاس چهارمی اش می‌گوید. تعریف می‌کند: حیف حیف... خاله بغض دارد و می گوید که آنها 60 سال پیش ازدواج کردند، در همین خرمشهر. به قول خودش زمان شاه، حاجی کویت کار می‌کرد، در کارخانه کاغذسازی. انقلاب که شد برگشتند خرمشهر و جنگ که شد رفتند اهواز. همه اینها را با بغض زنانه‌ای می‌گوید که شبیه حکایت‌های عشق و عاشقی‌های قدیمی است.    خاله گردن راست می‌کند، با بغضش این جمله را کامل به فارسی می‌گوید: دکه را به خاطر من فروخت، که عمل کنم...    بعد عبایش را می‌کشد روی صورتش، با دست می‌زند روی پایش و بدون صدا اشکهایش می‌ریزد. می‌گوید که حاجی خیلی آدم خوبی بود، خیلی...    خوبی حاجی چیزی است که من و تو به آن می‌گوییم دوست داشتن و خوبی حاجی، خاله را تمام این 60 سال با قلبی مریض و زخمی عمیق روی سینه‌اش سر پا نگهداشته، حتی حالا که دو سال و نیم است که دیگر نیست.     آیات، کلاس چهارم، دبستان مهدیه خرمشهر     آیات زبر و زرنگ است، خوش سر و زبان است و لهجه بچه‌های خرمشهر را دارد. از آن دختربچه‌هایی است که از همین حالا تکلیفش با زندگی روشن است، خانم است و دو برادر 7،8 ساله‌اش را با تاکید امر به نشستن می‌کند، حالا بگو اسم برادرهایش به سنگینی کرار و قهار باشد.    توضیح می‌دهد که با پدربزرگ و مادربزرگش و دو عمو و خانواده‌هایشان همگی در همین خانه زندگی می‌کرده‌اند ولی بعد از پدربزرگ، عموها جدا شدند.    بابای آیات راننده است و با یک پیمانکار کار می‌کند، و مادرش زن جوانی است که باید یک پسر دیگر هم به دنیا بیاورد.    آیات عدد 60 را برای مادربزرگش به فارسی می‌گوید تا مادربزرگ بگوید که 60 سال پیش ازدواج کرده، شاید برای آیات، 60 فعلا فقط یک عدد باشد ولی در خرمشهری که شبیه حکایت های قدیمی است، حتما آیات سنگینی گذر سالها را امروز و فردا خواهد فهمید.     گزارش از افسانه باورصاد، خبرنگار ایسنای خوزستان      ,استان ها - خوزستان,در خرمشهری که شبیه حکایت‌های قدیمی است,یکشنبه ۲ خرداد ۱۳۹۵ - ۱۵:۵۵,
کارشناس فو‌تبا‌ل ایران می‌گوید که در لیگ پانزدهم شاهد برگزاری لیگی پربار بودیم که نسبت به گذشته رشد چشم‌گیری داشته است اما او بزرگترین ایراد لیگ فوتبال ایران را نبود بازیکنان خوب و بزرگ خارجی در آن می‌داند.     مرتضی محصص در گفت‌وگو با خبرنگار ورزشی خبرگزاری دانشجویان ایران (ایسنا)، درباره کلاس‌های بازآموزی مربیان، اظها‌ر کرد: مربیان ما باید هر سه سال یک بار در کلاس‌های بازآموزی شرکت کنند و به دنبال این باشند که اطلاعات خود را افزایش دهند. این مربوط به ایران نمی‌شود و قانون AFC و حتی فو‌تبا‌ل دنیا است که مربیانی که مدرک مربیگری A دارند اگر به مدت سه سال در کلاس‌های باآموزی شرکت نکنند مدرکشان باطل خواهد شد. مربیان بزرگی همچون ژوزه مورینیو و آرسن ونگر همیشه سالی یک بار در کلاس‌های بازآموزی شرکت می‌کنند و خود من هم سه بار در سال به مالزی می روم تا زیر نظر مربیان مجرب اطلاعاتم را به روز کنم.    وی درباره قهرمانی استقلال خوزستان در لیگ پانزدهم هم، بیا‌ن‌ کرد: من معتقدم که عبدالله ویسی نقش مهمی در قهرمانی این تیم داشت. استقلال خوزستان با شانس به قهرمانی دست پیدا نکرد،‌ بلکه تلاش و کوشش سرمربی این تیم و مجموعه باشگاه این تیم را به قهرمانی رساند. ویسی از مربیانی است که همیشه دوست دارد یاد بگیرد و دانش خود را افزایش دهد. به نظر من این تاثیر مهمی در قهرمانی استقلال خوزستان داشت.    محصص ا‌ضافه‌ کرد‌: من معتقدم که لیگ ما امسال از نظر فنی پیشرفت‌های چشمگیری داشت. البته چندین و چند بازی خوب را در این لیگ شاهد بودیم، ولی نباید به آن بسنده کرد و باید سعی کنیم بازی‌های زیبایی را در طول فصل به نمایش بگذاریم. به نظر من ذوب‌آهن یکی از بهترین تیم‌های لیگ امسال بود که فو‌تبا‌ل زیبایی را ارائه می‌کرد. البته امسال امیر قلعه‌نویی هم با تراکتورسازی بازی‌های خوبی را ارائه کرد. او هوشمندی بسیار بالایی داشت و زمانی که به تراکتورسازی رفت مربیان پرتغالی این تیم را حفظ کرد تا از آنها بهره ببرد و تیمش موفق شود.    او در ادامه صحبت‌های خود با بیان این که نبود بازیکنان بزرگ خارجی در لیگ، ایراد فو‌تبا‌ل ما محسوب می‌شود، عنوان کرد: در فو‌تبا‌ل ما باید بازیکنان بزرگ خارجی بیایند تا زندگی حر‌فه‌ای را به فو‌تبا‌لیست‌های ایرانی یاد بدهند. منظور از زندگی حر‌فه‌ای نوع غذا خوردن، استراحت و تمامی مسائلی که یک فو‌تبا‌لیست باید آن را رعایت کند است و فو‌تبا‌لیست‌های ایرانی از آنها یاد می‌گیرند. البته در کنار این بازیکنان هم مربیان بزرگ باید به فو‌تبا‌ل ایران بیاند تا علاوه بر این مسائل فنی درس زندگی فو‌تبا‌ل به جوانان ما آموزش دهند.    محصص همچنین تاکید کرد: من معتقدم امسال علی دایی بالاترین سطح مربیگری خود را ارائه کرد و با بازیکنان جوان صبا نتایج خوبی را کسب کرد.    وی درباره برانکو ایوانکوویچ نیز خاطر‌ نشان کرد: او از مشکلات تیمش درس گرفت و با تلاش و سعی بر حل مشکلاتش بر آمد. او همچنین با استفاده از جوانان مشکلات تیم را حل کرد و تیم را از انتهای جدول به صدر جدول آورد. من معتقدم که امسال استقلال هم خوب بازی کرد و در نیم فصل اول بازی‌های خوبی را به نمایش گذاشت، اما یکی از مشکلات این تیم فشاری بود که روی پرویز مظلومی وجود داشت. مظلومی از ابتدا که سرمربی این تیم شد تحت فشار بود و همین موضوع بر روی نتایج تیم تاثیر گذاشته بود.    انتها‌ی‌ پیا‌م   ,ورزشي - فوتبال، فوتسال,محصص: نبود بازیکنان بزرگ خارجی ایراد لیگ ماست/ مربیان باید در کلاس بازآموزی شرکت کنند,یکشنبه ۲ خرداد ۱۳۹۵ - ۱۵:۰۷,"فوتبال,ليگ برتر فوتبال,فدراسيون فوتبال"
نشست خبری فیلم فروشنده پس از اولین نمایش رسمی این فیلم با حضور اصغر فرهادی و عوامل فیلم در جشنواره کن برگزار شد.    به گزارش ایسنا، در نشست خبری فیلم فروشنده علاوه بر اصغر فرهادی‏، شهاب حسینی‏، ترانه علیدوستی، بابک کریمی‏‏، فرید سجادحسینی و الکساندر مَلت گای تهیه‌کننده فرانسوی این فیلم حضور داشتند.    فرهادی در این نشست خبری در پاسخ به اولین پرسش درباره ساخت مجدد فیلم در ایران و به زبان فارسی توضیح داد: اصلا قرار نبود این فیلم ساخته شود، قرار بود که پروژه دیگر را در اسپانیا مقابل دوربین ببریم. لوکیشن‌هایی درنظر گرفتیم و با بازیگران که دو نفر از آنها اسپانیایی و بقیه آمریکایی بودند صحبت کردیم و الکساندر (الکساندر مَلت گای تهیه کننده فیلم فروشنده) نیز هماهنگی‌هایی با پدرو آلمادوار به عنوان تهیه کننده اسپانیایی انجام داده بود، همه چیز خوب پیش می‌رفت تا این که یک لحظه احساس کردم دلتنگ ساخت فیلم در ایران هستم. ابتدا که به الکساندر و پدرو در این باره صحبت کردم خیلی نارحت شدند اما زمانی که فهمیدند حس من این است که یک فیلم در کشورم بسازم با من همکاری کردند و الان خیلی خوشحالم که توانستم این فیلم را در کشورم بسازم.    این کارگردان که برای دومین بار در بخش رقابتی کن حضور دارد‏، در پاسخ به سوالی پیرامون موانع و ناهمواری‌های ساخت فیلم در ایران توضیح داد: فیلمسازی در ایران شرایط خاص خودش را دارد‏، برخی از این شرایط به نفع فیلمساز و برخی دیگر به ضرر فیلمساز است. پس از ساخت فیلم جدایی ساخت فیلم در ایران برایم آسان شد چون با تیمی از افراد کار می کردم که بسیار مشتاق و علاقه مند بودند و با جان و دل کار می‌کردند و دیگر مشکلاتی که در ساخت فیلم در ایران وجود دارد را نداشتم. وقتی‌که فیلمسازی تا سن 44 سالگی مسیری را پیش می‌رود و با موانعی روبروست کم کم یاد می‌گیرد که چگونه با این موانع و ناهمواری‌ها کنار بیاید. اگر فیلمسازی از آمریکا بیاید ایران و آزادی‌های آنجا را نداشته باشد و با موانع اینجا روبرو شود، قطعاً زمین خواهد خورد. وقتی که همین فیلمساز بزرگ می‌شود و این ناهمواری‌ها و چالش‌ها را پشت سر می‌گذارد، همین مشکلات واکنش نشان می‌دهند و تبدیل به انرژی می‌شوند. با همة این شرایط برای من فیلمسازی در ایران خیلی لذت‌بخش است. اگرچه تاکنون چند فیلم در خارج از ایران ساخته‌ام اما همچنان به ساخت فیلم در ایران تحت هر شرایطی ادامه می‌دهم.      فرهادی درباره تاثیر تئاتر بر فیلم فروشنده› عنوان کرد: می‌دانید که من قبل از سینما تئاتر کار می‌کردم و تئاتر می‌خواندم و فکر می‌کردم که برای همیشه به عنوان فردی که تئاتر کار می‌کند، باقی بمانم. ولی از وقتی که وارد سینما شدم همیشه این احساس دِین را به تئاتر داشتم و شاید شما به این خاطر کارهای من را جالب و جذاب می‌دانید که کارهای من ریشه در تئاتر دارد. منظورم از تئاتر در واقع آشنایی با ادبیات نمایشی کشور خودم است که دریچه‌ای برای من باز کرد که خیلی چیزها به من آموخت و مرا صاحب یک سلیقه کرد. همیشه دلم می‌خواست یک روزی یک ادای احترامی بکنم. اساساً این فیلم ادای احترام به چیزهایی است که در زندگی خیلی دوستشان دارم.      در ادامه نشست خبری فیلم فروشنده، کرن بَت از نشریه هافینگتون پست با تمجید از فیلم قدرتمند فروشنده به حضور پررنگ تضاد اخلاقی در صحنه به صحنه فیلم اشاره کرد و گفت: می‌توانیم تأثیر تئاتر بر شما و همچنین دانش قبلی شما از تئاتر را در فیلم به خوبی مشاهده کنیم و از فرهادی خواست توضیح بیشتری در مورد مضمون و رابطه داستان فیلم با نمایشنامه آرتور میلر ارائه دهد.    فرهادی در پاسخ به این پرسش گفت: راجع به اینکه چه رابطه‌ای از لحاظ اجتماعی و نه اخلاقی بین مرگ فروشنده و داستان ما وجود دارد، باید بگویم که اگر ابتدای نمایش‌نامه آرتور میلر را بدانید، نیویورکی را توصیف می‌کند که در آن همه چیز به سرعت در حال تغییر است، ساختمان‌های قدیمی در حال خراب شدن هستند و چیزهایی که برای ویلی لومان با ارزشند در حال تغییر هستند و یک دنیای مدرن در حال ساخته شدن است که زیر چرخ‌دنده‌های این مدرنیته یک طبقه از مردم که نمی‌توانند خود را با این شرایط وفق دهند، قربانی می‌شوند. این توصیفی که از این شهر می‌کند چند دهه بعد شاید 50 یا 60 سال بعد در همین تهران ما در حال روی دادن است. از این لحاظ وضعیت شهر ما خیلی به شهر نیویورک نزدیک است. اینکه ما با یک سرعت سرسام‌آور و شتاب‌زده‌ای سطح فیزیکی شهرمان را مدرن می‌کنیم و یک اشتیاق برای هرچه سریع‌تر رسیدن به مدرنیته وجود دارد، بدون اینکه تأملی و زمانی داشته باشیم که خودمان را با این سرعت وفق دهیم. این سطح وقتی که کنار برود، همه چیز همچنان سنتی است. همانطور که شخصیت‌های اصلی این فیلم درگیر اجرای یک نمایش هستند. آنها در تئاتر به عنوان یک پدیده مدرن فعالند و همچنین دارای ذهن بازی هستند، اما در انتهای فیلم، همین آدم‌های مدرن و روشن که در موقعیت قرار می‌گیرند رفتاری بروز می‌دهند که کاملاً سنتی است.    ترانه علیدوستی بازیگر نقش رعنا در فیلم فروشنده نیز درباره این فیلم گفت: برای من وقتی این فیلم را می ساختیم قصه ماهیت فرا ایرانی داشت و مساله‌ای که الان به عنوان آبرو یا حیا روی آن تاکید می‌شود یک بخش است‏، قضاوت جمعی یک بخش است و غیرت یک بخش دیگر اما بر خلاف نظر آقای فرهادی من معتقدم که الزاما یک فرد غربی این رفتار را نمی‌کرد یا رفتار بدتری بروز نمی‌داد. مساله تعرض به حریم شخصی زندگی یک زوج یا یک زن در همه جای دنیا به همین اندازه حساس است.    شهاب حسینی بازیگر نقش عماد نیز درباره همکاری جدیدش با اصغر فرهادی گفت: به طور کلی فکر می‌کنم مفهوم صلح و عدم تعرض یک مفهوم جهانی است. ما داشتیم زندگی‌مان را می‌کردیم و یک آقایی آمد به خانه ما و مسائلی را بوجود آورد که زندگی ما را تحت تاثیر قرار داد و تنها چیزی که می‌خواستم بدانم این بود که چه انگیزه‌ای از این کار داشت، وقتی ما کاری با او نداشتیم. فرهنگ ما می‌تواند این را نهادینه کند که با حفظ حریم خود در جامعه زندگی کنیم تا بتوانیم زندگی خوب و سعادتمندی داشته باشیم اما همیشه همه کج‌راهی‌ها و گمراهی‌ها به سبب زیاده‌خواهی‌های ما ایجاد می‌شود.     ,فرهنگي و هنري - سينما و تئاتر,آنچه درباره‌ی «فروشنده» مطرح شد,یکشنبه ۲ خرداد ۱۳۹۵ - ۰۰:۳۷,
نماینده مردم شوش در مجلس شورای اسلامی انتقاداتی را نسبت به وضعیت استان خوزستان وارد کرد و از مسئولین خواست در رسیدگی به وضعیت این استان اهتمام ویژه ای به خرج دهند.  سید راضی نوری در گفت‌وگو با خبرنگار پارلمانی خبرگزاری دانشجویان ایران ( ایسنا) با اشاره به سوم خرداد سالگرد آزادسازی خرمشهر تاکید کرد: استان خوزستان استانی ملی و استراتژیک است . از نظر راه‌ها تولید انرژی ، کشاورزی و آب ظرفیت ها و قابلیت هایی در استان خوزستان وجود دارد که آن را به یک استان ملی تبدیل می‌کند؛ این استان یک استان استراتژیک است و نگاه ویژه مسئولان را می طلبد.  او ادامه داد: روزگاری خوزستان در رده دوم و سوم توسعه کشور بود اما امروز هفدهم و هیجدهم است؛ البته ما نمی توانیم همه چیز را به جنگ ربط دهیم. هر چه قابلیت های استان را احیا کنیم به کشور خدمت کرده ایم. در حال حاضر مشکلاتی مثل ریزگردها،‌ بیکاری ، کمبود آب، فقر و مسائل بهداشتی و درمانی بر استان حاکم است، این در حالی است که خوزستان از نظر کشاورزی، نفت و انرژی ظرفیت های بالایی دارد که اگر سرمایه‌گذاری کافی صورت گیرد نه تنها مشکل اشتغال زایی را حل می‌کند بلکه به کشور هم کمک می‌کند.  این نماینده مجلس خاطر نشان کرد: محرومیت‌هایی بعد از جنگ برای خوزستان ماند که همه دولت ها به سهم خود زحمت هایی کشیدند اما رفع کامل آن‌ها همت بیشتری می خواهد؛ خوزستان منبع تبلیغ و صدور تشیع است که چشم طمع دشمنان همیشه به این استان بوده، ما انتظار داریم دولت تدبیر و امید تدبیری برای این استان بیاندیشد چرا که این خواسته رهبری ، نظام و مردم است.  نوری درباره رفع خسارات جنگ نیز توضیح داد:‌تلاش هایی صورت گرفته اما انتظار داریم دولت نگاه ویژه ای به این مسأله داشته باشد به خصوص که الان انتخاب استاندار را در پیش داریم؛ انتخاب یک استاندار بومی و توانمند می‌تواند ظرفیت ها، قابلیت‌ها و مشکلات استان بعد از جنگ را در نظر بگیرد و برای آن‌ها راه حل پیدا کند پس از جنگ ساخت و سازهایی بوده اما در حد استان خوزستان نبوده. امام (ره) فرمودند خوزستان دینش را به نظام داده است و حالا مسئولین باید به این مسأله توجه داشته باشند.  نماینده مردم شوش از مهاجرت نخبگان استان به دلیل مشکلاتی که در خوزستان وجود دارد نیز انتقاد کرد و گفت:‌ بسیاری از نیروهای نخبه ما به خاطر مشکلات ریزگردها،‌خشکسالی، بدی آب و هوا و سدسازی بی رویه استان را ترک کرده‌اند وحتی بعضی از آن‌ها به خارج از کشور مهاجرت کرده‌اند که این برای کشورامر مطلوبی نیست.     ,سياسي - مجلس,از زخم‌های باقی مانده جنگ تا مهاجرت نخبگان,یکشنبه ۲ خرداد ۱۳۹۵ - ۱۵:۵۲,"خوزستان,آزادسازی خرمشهر"
هفته گذشته همایش واحد زنان در یگان ویژه برگزار شد، فرمانده یگان‌های ویژه ناجا درباره نحوه فعالیت زنان و ماموریت‌هایشان در یگان ویژه توضیح داده است.   سردار حسن کرمی در گفت‌وگو با خبرنگار انتظامی خبرگزاری دانشجویان ایران (ایسنا)، درباره موارد استفاده و به کارگیری زنان در یگان‌های ویژه اظهار کرد: واحد زنان در عملیات‌های مردم‌یاری و امداد و نجات نقش موثری دارد در مواردی مانند عملیات اربعین این واحد خدمات زیادی به زائران ارائه می‌کند. همچنین در عملیات‌های امداد و نجات نیز از ظرفیت‌های واحد زنان یگان ویژه استفاده شده است.    وی ادامه داد: در حوادث سیل و زلزله که چند مورد آن سال گذشته در کشور رخ داد، ما از ظرفیت واحد زنان استفاده کردیم و نتایج خوبی هم حاصل شد.    فرمانده یگان‌های ویژه ناجا ادامه داد: هچنین در مواقعی که موضوع خاصی پیش بیاید ما از واحد زنان در حوزه‌های مختلفی همچون مسائل فرهنگی، عملیات روانی و... استفاده خواهیم کرد و در این خصوص برنامه‌ریزی‌های لازم انجام شده است.    کرمی درباره نوع همکاری واحد زنان با یگان ویژه نیز گفت: یگان زنان عموما بر پایه پلیس افتخاری شکل گرفته و گرچه ارکان اصلی آن از پرسنل کادر هستند اما بقیه اعضای آن از پلیس افتخاری هستند.    وی افزود: در برنامه ششم یگان ویژه باید به سمت مردم پایه بودن حرکت کرده و ما نیز در تلاش هستیم که از ظرفیت‌های پلیس افتخاری ظرفیت و توانمان را افزایش دهیم.    فرمانده یگان‌های ویژه ناجا با تاکید بر اینکه یگان ویژه نیرویی مردم‌محور است اظهار کرد: راهبردها و استراتژی یگان ویژه بازدارنده بوده و در همین راستا آموزش‌ها نیز به پرسنل و ماموران ارائه خواهد شد.       ,اجتماعي - حوادث، انتظامي,ماموریت‌های زنان در یگان ویژه,یکشنبه ۲ خرداد ۱۳۹۵ - ۰۵:۵۲,"ناجا,یگان ویژه,زنان"
معاون علمی و فناوری ریاست جمهوری از فروش 11 هزار میلیارد تومان محصولات از سوی شرکتهای دانش بنیان در سال 93 خبر داد و گفت: معاونت در راستای رتبه صادرات محصولات دانش بنیان خدماتی ارائه می‌دهد که از آن جمله می‌توان به تامین هزینه‌های ثبت پتنت تا 90 درصد اشاره کرد.    به گزارش خبرنگارعلمی ایسنا، دکتر سورنا ستاری در حاشیه پنجمین نمایشگاه بین‌المللی فناوری و نوآوری در جمع خبرنگاران، انتقال فناوری و تکنولوژی و ایجاد بستر برای این امر را از اهداف برگزاری نمایشگاه اینوتکس نام برد و افزود: ما به عنوان دولت متعهدیم که زیر ساخت‌های لازم برای تبادل فناوری میان شرکت‌های داخلی و خارجی ایجاد کنیم.    وی با تاکید بر این که در پنجمین دوره این نمایشگاه بیش از دو برابر شرکتهای خارجی افزایش یافته است، ادامه داد: این دیدگاه جدیدی است که ما بازار مصرف کالاهای خارجی نیستیم و معتقدیم که باید از بازارهای داخلی صیانت کنیم.    ستاری با تاکید بر این که ایران کشوری با 80 میلیون نفر جمعیت است، اظهار کرد: این درحالیست که بیش از 50 درصد اینترنت یوزرهای خاورمیانه در ایران هستند و حدود 50 میلیون گوشی هوشمند در اختیار مردم است.    معاون علمی و فناوری رییس جمهور با بیان این که این آمارها مربوط به بازار ICT ایران می‌شود، اضافه کرد: زمانی که بازارهای بیوتکنولوژی، نانو فناوری و لوازم الکترونیکی مورد بررسی قرار می‌گیرد با بازارهای بزرگی مواجه می‌شویم و اگر به خوبی از این بازارها استفاده شود زمینه مناسبی برای انتقال فناوری خواهد بود.    وی شرط موفقیت در عرصه‌های بین‌المللی در حوزه‌های توسعه فناوری را ایجاد بخش‌های تحقیق و توسعه با طرف‌های خارجی دانست و ادامه داد: این امر نیز در دستور کار معاونت علمی قرار دارد و ما در تبادلات بین‌المللی بر همکاری‌های بیشتر در حوزه‌های فناوری تمرکز داریم.    ستاری در خصوص صادرات محصولات دانش بنیان با تاکید بر این که صادرات محصولات دانش بنیان با صادرات محصولات عادی متفاوت است، خاطرنشان کرد: برای استاندارد محصولات دانش بنیان باید استانداردهای لازم را تدوین کنیم و یا در حوزه‌هایی چون تجهیزات پزشکی، اقدام به کارآزمایی‌های بالینی شود که خوشبختانه در این زمینه حرکت‌هایی آغاز شده است.    رییس بنیاد ملی نخبگان، ثبت پتنت را از جمله اقدامات معاونت علمی برای توسعه صادرات فناوری نام برد و گفت:‌ در این راستا 90 درصد هزینه‌های ثبت اختراع از سوی معاونت علمی تامین می‌شود. علاوه بر آن شرکتهای دانش بنیان را در جهت هدایت فعالیتهای خود به سمت توسعه صادرات ترغیب می‌کنیم.    معاون علمی و فناوری رییس جمهور، توسعه صادرات را نیازمند اکوسیستم خاصی دانست و خاطرنشان کرد: بر اساس آمار فروش شرکتها بنا بر، اظهارنامه‌های آنها در سال 93، حدود 11 هزار میلیارد تومان فروش محصولات دانش بنیان داشتیم.           ,علمي و دانشگاهي - علم و فناوري ايران,فروش 11 هزار میلیاردی محصولات دانش بنیان در سال 93,یکشنبه ۲ خرداد ۱۳۹۵ - ۱۶:۵۲,"معاونت علمي  و فناوري رياست جمهوري,دانش بنیان,نمایشگاه اینوتکس"
رییس هیات کارشناسی تیم مذاکره‌کننده هسته‌ای کشورمان از انتقال قسط اول بدهی شرکت‌های هندی به حساب بانک مرکزی در ترکیه به یورو خبر داد.  به گزارش خبرگزاری دانشجویان ایران (ایسنا)، حمید بعیدی‌نژاد در کانال تلگرام خود نوشت که در چند روز گذشته در مسیر اجرای حذف محدودیت‌ها اتفاقات خوبی به وقوع پیوسته است:    ١- انتقال مبلغ معادل هفتصد و پنجاه میلیون دلار به یورو از قسط اول از پرداخت بدهی شرکت‌های هندی به حساب بانک مرکزی ایران در ترکیه، نشان داد که محدودیت‌های انتقال بانکی مبالغ بالا و هم‌چنین تبدیل آن مبالغ از ارزهایی مانند روپیه به یورو از میان برداشته شده است.  به گزارش ایسنا، خبرگزاری رویترز گزارش داده است که هند این مبلغ را به یورو و به واسطه هالک بانک ترکیه به ایران پرداخت کرده است.  برخی گزارش‌ها حاکی است که شرکت هندی اسار نیز قرار است به زودی ۵۰۰ میلیون دلار بابت بدهی نفتی این شرکت به ایران پرداخت کند.  بدهی نفتی هند به ایران که حدود شش و نیم میلیارد دلار برآورد شده است از هنگام تحریم‌های هسته‌ای ایران باقی مانده است.  مقامات هندی پیش از این باز نبودن مسیر پرداخت و نبود ارتباطات بانکی را از موانع اصلی پرداخت بدهی نفتی ایران عنوان کرده بودند.    ٢- به دنبال لغو محدودیت‌های ورود کشتی‌های باری برای حمل نفت و مواد پتروشیمی و دیگر کالاها به بنادر ایران و یا عزیمت آنها از ایران برای صادرات به بنادر خارجی از جمله به اروپا که تبادلات کشتیرانی از ایران و به ایران را باعث شده‌اند اولین کشتی فله‌ای نیز ( که به حمل کالاهای فله‌ای مانند گندم می‌پردازند) همین روزها برای اولین بار به بندر هامبورگ وارد شد و مورد استقبال مقامات شهر قرار گرفت.  علاوه بر این، لغو این محدودیت‌ها در دلِ خود لغو چندین نوع تحریم و محدودیت مانند این تحریم‌ها را در بردارد:  الف- تحریم ورود کشتی‌های خارجی به بنادر ایران به دلیل آنکه شرکت‌های کارگزار و فعال در بنادر تحت تحریم بوده اند،  ب- تحریم ورود و دریافت خدمات برای کشتی‌های ایرانی به بنادر کشورهای دیگر، چون شرکت‌های کشتیرانی تجاری و کشتیرانی نفتکش ایران جزو شرکت‌های تحت تحریم بوده‌اند،  ج- تحریم بیمه کشتی‌های نفتی و تجاری ایران، چون جزو شرکت‌های تحت تحریم بوده‌اند،  د- تحریم بیمه شرکت‌های خارجی که مبادرت به حمل نفت و مواد پتروشیمی و دیگر کالاهای تحت تحریم ایرانی می‌کنند،  ه - تحریم بیمه معروف به پی اند آی که به سوانح خاص دریایی مربوط است،  و- تحریم پرداخت‌های پولی و بانکی بیمه شرکت‌های بیمه‌گر.    ٣- برقراری چندین رابطه کارگزاری مهم بانکی میان بانک‌های ایرانی و بانک‌های متوسط اروپایی برای اولین بار امکان انتقال ارز از بانک‌های ایرانی به موسسات خارج از کشور را در هفته اخیر تسهیل کردند.    بعیدی‌نژاد در ادامه افزود: در مجموع دیپلماسی بدون وقفه ادامه دارد و هدف کشور لغو تمامی محدودیت‌های بانکی و مالی و تجاری علیه موسسات و اشخاص حقیقی و حقوقی ایرانی است و کشورمان تا زمانی که تمامی مشکلات اجرایی لغو این محدودیت‌ها همگی در اجرا رفع نشوند از پای نمی‌نشیند. البته این به یک عزم ملی و تلاش همگانی نیاز دارد که امروز تمامی سازمان‌های ذی‌ربط برای تحقق این هدف در تلاش هستند.   ,سياسي - انرژي هسته‎‌اي,بعیدی نژاد: محدودیت‌های انتقال بانکی به یورو برداشته شد,یکشنبه ۲ خرداد ۱۳۹۵ - ۱۱:۴۸,
پروسه ساخت و ساز برج میلاد تهران و اراضی ۱۲۰ هکتاری پیرامون آن موضوع مهمی است که گفته می‌شود در جلسات شورای‌عالی شهرسازی و معماری بارها مورد بررسی قرار گرفته است و با این حال به نظر می‌رسد شهرداری تهران در مورد اجرای فاز ۱ و ۲ برج میلاد به اسناد بالادستی بی‌توجهی نشان می‌دهد.  به گزارش ایسنا، وزارت راه و شهرسازی در گزارشی با بیان این مطلب افزود: برج میلاد تهران یکی از نمادهای کلانشهر تهران و جزو افتخارات شهرداری تهران با طراحی محمدرضا حافظی معمار و توسط شهرداری تهران در سال ۱۳۷۶ کلنگ زده می‌شود و در سال ۱۳۸۰ از برج یادمان به برج میلاد تغییر نام می‌دهد تا یادی باشد از بنیانگذار جمهوری اسلامی ایران و بالاخره با صرف زمان ۱۰ ساله به رغم هزینه‌های بالای ساخت، توسط شهرداری تهران در سال ۱۳۸۶ به بهره‌برداری می‌رسد. این مجموعه فرهنگی با دارا بودن بخش‌های مختلف از جمله سالن همایش‌ها، فضاهای گردشگری، فضاهای نمایشگاهی و جشنواره‌ها، سایت ورزش، هتل ۵ ستاره، مرکز تجاری و مراکز اداری به عنوان یک منبع درآمد پایدار برای شهر تهران محسوب می‌شود. این برج با ارتفاع ۴۳۵ متر، پنجمین برج بلند دنیا پس از برج اسکای تری توکیو، برج سیجسین گوانگجو، برج سی ان تورنتو، برج استانکینو مسکو و برج اورینتال شانگهای است.  در ادامه این گزارش آمده است: اما اینکه فضایی که پیرامون برج میلاد و به مساحت ۱۲۰ هکتار است تا چه اندازه ساخت و سازهایش مجاز بوده‌اند و آیا روند قانونی را طی کرده است سوالی است که باید در شورای‌عالی شهرسازی و معماری پاسخ‌اش را دریافت کرد. پاسخی که به نظر می‌رسد شاید مانند بسیاری از مغایرت‌های طرح جامع با طرح تفصیلی در کلانشهر تهران باشد.  می‌گویند کلانشهر تهران طی چند دهه اخیر، بی‌رویه رشد کرد به حدی که جای نفس کشیدن را برای شهروندان به شماره انداخت و در عین حال این شهر، آنقدر در ارتفاع و وسعت گسترش بی‌رویه و در بسیاری مواقع ساخت و سازهای خلاف ضوابط داشته است که دیگر نمی‌توان به ساخت و سازهای جدید در آن دست زد. پیش‌تر، عباس آخوندی وزیر راه و شهرسازی اعلام کرد که باید ظرفیت جمیعت‌پذیری و ساخت و سازهای بیشتر را در کلانشهر تهران متوقف کرد زیرا این شهر، بیش از ظرفیت خود جمعیت و ساختمان دارد که مشکلات متعدد زیست‌محیطی، ترافیکی و سایر مشکلات را برای برنامه‌ریزان و شهروندان رقم زده است.  حالا این برج باعظمت تهران که از چهارطرف به شاهراه‌های حیاتی تهران یعنی بزرگراه همت، بزرگراه شیخ‌فضل‌الله، بزرگراه حکیم و بزرگراه چمران راه دارد در پیرامون خود ۱۲۰ هکتار اراضی دارد که ساخت و سازهایی در آن رخ داده که مصوبه شورای‌عالی را طی نکرده است. بیمارستان علوم پزشکی ایران، مرکز انتقال خون هلال احمر، مرکز همایش‌های بین‌المللی برج میلاد، پارکینگ و سایر ساخت و سازهایی که در این مجموعه ۱۲۰ هکتاری مشاهده می‌شود برخی از ساخت و سازهایی هستند که باید از طریق مصوبات شورای عالی به سرانجام می‌رسیدند.  طرح جامع شهر تهران مصوب سال ۱۳۸۶ صراحتا اعلام کرده است که ساماندهی مرکز ارتباطات جهانی برج میلاد باید پروسه شورای‌عالی را بگذراند و مرجع نهایی تصمیم‌گیری، شورای‌عالی شهرسازی و معماری است. اما در طرح تفصیلی شهر تهران که باید چهارچوب‌های طرح جامع را رعایت می‌کرد تغییراتی ایجاد شد و مرجع تصویب طرح برج میلاد، کمیسیون ماده ۵ اعلام شد. بدین‌معنا عملکرد طرح فرامنطقه‌ای، ملی و بین‌المللی به ناحیه‌ای و محله‌ای تقلیل پیدا کرد.  اما پیش‌تر و قبل از تصویب طرح جامع شهر تهران در سال ۸۶ و مشخصا در سال ۷۸ برای اجرای برج میلاد به کمیسیون ماده ۵ ارجاع می‌شد که در آن کمیسیون اینطور مصوب شد که یک برج مخابراتی تعریف، ارتفاع و سطح اِشغال آن تعیین شود.  در همان مصوبه نیز تعیین می‌شود که مرکز همایش‌های برج میلاد که در حال حاضر در ۴ طبقه ساخته شده در ۱۰ طبقه روی زمین و ۴ طبقه زیرزمین ساخته شود که این مساله مسکوت می‌ماند و مرکزی با ۴ طبقه ساخته می‌شود. این مرکز اختلاف سطحی حدود ۴۰ متر با سطح بزرگراه همت دارد.  تصمیم‌گیری‌ها در مورد ساخت مرکز همایش‌های برج میلاد (۱۰ طبقه بالای زمین و ۴ طبقه زیرزمین با در نظر گرفتن اختلاف ارتفاع ۴۰ متری با بزرگراه همت) در سال ۷۸ اتخاذ شد اما شهرداری تهران به عنوان مجری طرح، این مصوبه را مسکوت گذاشت و به جای آن مسابقه‌ای را در سال ۹۱ تدارک دید که در آن مسابقه، سطح اِشغالی که پیش‌تر در مورد آن در کمیسیون ماده ۵ سال ۷۸ تصمیم‌گیری شده بود را به مسابقه گذاشت که در آن مسابقه طرح دو برج ۱۸۵ متری که طراح آن مرحوم زاحا حدید است جایزه را برد.  این گزارش در ادامه آورده است: گفته می‌شود در این مورد نیز شهرداری تهران به عنوان مجری طرح، مسابقه‌ای را تدارک دید که پیش‌تر و در جلسه شورای‌عالی شهرسازی و معماری مورخ ۹۴.۴.۲۳ نسبت به مسابقات معماری تعیین تکلیف شده بود و در بند سه همان مصوبه نیز مشخصا اعلام شد که مسابقه برگزار شده توسط شهرداری تهران برای فاز ۲ برج میلاد تهران به دلیل اهمیت ملی و بین‌المللی باید پروسه قانونی شورای‌عالی را بگذراند.  در همین راستا و برای تعیین تکلیف ساخت وسازهای پیرامون برج میلاد تهران که وسعتی ۱۲۰ هکتار را در یکی از بهترین مناطق کلانشهر تهران به خود اختصاص داده است شورای‌عالی شهرسازی و معماری در جلسه مورخ ۲۰ اردیبهشت ماه با حضور اعضای شورا (وزارت کشور، دفاع، سازمان میراث فرهنگی، صنایع دستی و گردشگری، کشاورزی، سازمان مدیریت، ارشاد صنعت، مدیران کل حوزه معاون شهرسازی و معماری وزرات راه و شهرسازی) و نمایندگانی از شهرداری تهران ضمن تاکید بر تهیه طرح ویژه، پیشبرد کار را نیز تعیین تکلیف کرد. در عین حال، بنا به گفته مسئولان به شهرداری تهران مهلت زمان ۲ ماهه ای داده شده تا گزارشی را تهیه کرده و در مورد ساخت و سازهایی که مسیر شورای عالی شهرسازی و معماری را طی نکرده است پاسخ مناسب را ارایه دهد.  در جلسه شورای عالی شهرسازی و معماری در خصوص ویزگی و عوامل درونی و بیرونی زیر نیز اشاره و با تاکید بر یکپارچگی سازمان فضایی، به منظور تقویت استعدادهای زیست محیطی و مکانی در تناسب با ظرفیت های ترافیکی و دسترسی‌های شهری سایت ۱۲۰ هکتاری تهیه طرحی ویژه توسط شهرداری تهران به ‌عنوان طرح موضعی مجموعه ارتباطات بین‌المللی تهران (برج میلاد) ذیل طرح جامع تایید شد.  مسئله عدم تعادل در سازمان فضایی اراضی پیرامون برج میلاد، وجود فعالیت های متنوع وضع موجود شامل کاربری های بهداشتی، آموزش عالی، فرهنگی و فضای سبز و ضرورت احیاء سازمان فضایی کل محدوده ۱۲۰ هکتاری اراضی پیرامون برج میلاد (از سمت شمال به بزرگراه همت، از شرق به بزرگراه شهید چمران، از جنوب به بزرگراه حکیم و از غرب به بزرگراه شیخ فضل الله نوری)،نقش نمادین برج میلاد فارغ از عملکرد مخابراتی و صیانت از حریم بصری آن تاثیر ویژه بناهای سایت در سیما و منظر شهری به دلیل اهمیت مکانی، مقیاس فرامنطقه ای(فراشهری، شهری و حوزه ای) و ظرفیت نقش پذیری ملی و بین المللی، لزوم مدیریت یکپارچه، لزوم برقراری تعادل در همجواری ها به ویژه با پارک پردیسان در غرب محدوده عوارض طبیعی خاص شامل، توپوگرافی، رود دره اوین درکه و گسل داوودیه و گسل باغ فیض، بزرگراه های مهم و پر تردد شهر و گره های ترافیکی عمده  این گزارش در پایان آورده است: همچنین با توجه به عدم رعایت گردش کار قانونی مصرح در طرح جامع مصوب شهر تهران و خاکبرداری عمیق در ضلع شمالی و شرقی مرکز همایشها، شهرداری تهران مکلف است به جهت پیشگیری از خطر ریزش، تمهیدات لازم نسبت به پایدارسازی و مراقبت از گود برداری انجام شده را با قید فوریت معمول نماید.   ,اقتصادي - راه و ساختمان,مسئول ساخت و ساز در تهران کیست/ شهرداری مجری است یا تصمیم‌گیر؟,یکشنبه ۲ خرداد ۱۳۹۵ - ۱۲:۵۲,
امام جمعه موقت اهواز گفت: از نظر شیعیان، فلسفه انتظار این است که انسان، جامعه مهدوی و ایده آل و مدینه فاضله را بشناسد و خود را برای آن آماده کند.    حجت الاسلام و المسلمین سیدابوالحسن حسن زاده در گفت‌وگو با خبرنگار خبرگزاری دانشجویان ایران(ایسنا) منطقه خوزستان، ضمن تبریک ایام نیمه شعبان و ولادت امام عصر(عج) اظهار کرد: آنچه شیعیان اعتقاد دارند، بخشی مشترک بین مسلمانان و بخشی مشترک بین تمام انسان‌هایی ست که یکی از ادیان اسمی را پذیرفته‌اند.    وی افزود: آنچه مشترک بین همه ادیان الهی است، این است که جهان در پایان، یک مصلح کل خواهد داشت اما آنچه مشترک همه مسلمانان است، این است که آن مصلح کل حضرت مهدی (عج) خواهد بود که از فرزندان رسول خدا است. آنچه که به ما شیعیان اختصاص دارد این است که مصلح کل متولد شده است اما انسان‌ها با او در ارتباط نیستند.    حسن زاده با بیان اینکه فلسفه انتظار، جهانی و بین تمام ادیان الهی مشترک است، عنوان کرد: از نظر شیعیان، فلسفه انتظار این است که انسان جامعه مهدوی و ایده آل و مدینه فاضله را بشناسد و خود را برای آن آماده کند؛ در این جامعه مهدوی، مدینه فاضله و ایده آل مبنی بر عدالت کامل، کامل شدن عقل مردم و کامل شدن علوم به واسطه آمدن حضرت ولیعصر(عج) است.    وی با اشاره به ویژگی‌های منتظر امام زمان (عج) تصریح کرد: فرد منتظر، اهل عدالت است، یعنی خود عادل است و دیگران را نیز به عدل دعوت می‌کند. همچنین عقل را حاکم قرار می‌دهد و از نظر علمی خود را مجهز می‌کند.    امام جمعه موقت اهواز تاکید کرد: پس فلسفه انتظار، شناخت جامعه مهدوی و تطبیق دادن خود با ویژگی‌های آن است که از زیباترین اعتقادات شیعیان است.       ,استان ها - خوزستان,فلسفه انتظار، شناخت جامعه مهدوی و تطبیق یافتن با ویژگی‌های آن است,یکشنبه ۲ خرداد ۱۳۹۵ - ۱۴:۰۰,
پرچم افراشته شده کشور ایران در محل برگزاری جشنواره فیلم کن بر زمین افتاد و با گذشت دو روز، در کمال بی‌مسؤولیتی دست‌اندرکاران فرانسوی جشنواره، مجددا برافراشته نشده است.    به گزارش خبرنگار سینمایی خبرگزاری دانشجویان ایران (ایسنا) از کن، پرچم هر کدام از کشورهایی که در جشنواره فیلم کن اثری دارند یا در بازار فیلم آن حضور دارند، در محل برگزاری جشنواره نصب شده است، اما شدت باد و طوفان در روزهای اخیر باعث شد که دو روز گذشته پرچم ایران بر زمین بیافتد.    این درحالی است که پرچم کشورهای دیگر همچنان برپاست؛ اما مسؤولان برگزاری جشنواره نسبت به برافرازی دوباره‌ی پرچم جمهوری اسلامی ایران اقدام نکرده‌اند.    به گزارش ایسنا، این درحالی است که تعدادی از ایرانیان حاضر، از برگزارکنندگان جشنواره فیلم کن خواسته‌اند تا پرچم ایران دوباره نصب شود.    اگرچه ایران فیلمی را به طور رسمی در بخش رقابتی این جشنواره ندارد، ولی در بخش بازار فیلم شرکت کرده است و قاعدتا باید پرچم ایران هم مانند کشورهای مشابه در محل برگزاری این جشنواره نصب شود.       پرچم      ,فرهنگي و هنري - سينما و تئاتر,افتادن پرچم ایران در محل برگزاری جشنواره کن و بی‌توجهی مسؤولان,دوشنبه ۳۰ اردیبهشت ۱۳۹۲ - ۱۰:۰۰,
نماینده مردم تهران در مجلس شورای اسلامی در نامه ای خطاب به معاون اول رئیس جمهور استفاده از مدل جدید قراردادهای نفتی را برخلاف مصالح ملی و منافع استراتژیک نظام عنوان کرد و خواستار تغییر استراتژیک راهبرد دولت در جذب سرمایه و فناوری خارجی در صنعت نفت و گاز شد.  به گزارش خبرگزاری دانشجویان ایران ( ایسنا)، در این نامه احمد توکلی خطاب به اسحاق جهانگیری درباره مدل جدید قراردادهای نفتی آمده است: سلام علیکم، آنچه به پیوست تقدیم می گردد، نتیجه مباحثات طولانی جمعی از منتقدان با مقامات مسئول ذیربط وزارت نفت، کارشناسان مستقل، اساتید برجسته دانشگاه و جوانان متخصص نفت و گاز است. نتایج مذکور در سه نشست طولانی که به ابتکار شما با گردهمایی این منتقدان برگزار گردید مجددا به شور و نقادی گذاشته شد و حاصل آن همین گزارش است. بر خود لازم می دانم که از جانب دوستان شریک در این خیرخواهی، از جنابعالی و از برادر ارجمند جناب آقای مهندس زنگنه به خاطر حسن استقبال از انتقادها تشکر کنم. امیدوارم این کوشش که به مصداق خیرخواهی برای رهبران مسلمان جزئی از وظایف ترک نشدنی مومنان است، به ثمر برسد.  نقض حاکمیت ملی و توسعه خام فروشی با اجرای مدل جدید قراردادهای نفتی    در بخش مقدمه این گزارش با تاکید بر اینکه سرنوشت چند دهه آینده حوزه انرژی، بودجه دولت، اقتصاد ملی و شاید سیاست و استقلال کشور به این مصوبه هیئت وزیران که مبنای قراردادهای جدید نفت و گاز خواهد بود، گره خواهد خورد، توضیحاتی درباره افراد، گروه ها و نهادهای منتقد مدل جدید قراردادهای نفتی و نحوه برخورد وزیر نفت و معاون اول رئیس جمهور با این انتقادات آمده و بیان شده است: ازهمان ابتدا متخصصان متعهد و وطن دوست صنعت نفت،نمایندگان مجلس عضوسازمان مردم نهاد دیده بان شفافیت وعدالت،متخصصان نظامی وامنیتی،اساتیددانشگاه ها،تشکل های دانشجویی ورسانه ها ماجرا را رصد می‌کردند وپس از انتشارمصوبه درآبان 1394،کوشش برای نقد این اقدام خطیر وزارت نفت شدت گرفت وسازمان بازرسی کل کشور،دیوان عدالت اداری،هیأت تطبیق مصوبات مجلس،وزارت اطلاعات و دیوان محاسبات نیز بدین جمع پیوستند. استقبال وزیرمحترم نفت ازمنتقدان مایه امید بود و اگرنبود تصمیم نسنجیده برخی مقامات برای برخورد خشن با دانشجویان عدالتخواهِ معترض،فضا،فضای منطق بوده است.  در ادامه آمده است: بعد از سه نشست طولانی در دفتر معاون اول ریاست جمهور و به ریاست جناب آقای دکتر آقامحمدی، منتقدان جداگانه دعوت شدند تا ایرادات خود را یک کاسه نمایند. منتقدان که آقایان دکتر احمد توکلی نماینده مجلس شورای اسلامی و عضو دیده‌بان شفافیت و عدالت، دکتر حسن شکرالله زاده عضو کمیته بازنگری قراردادهای نفتی و عضو هیئت علمی مهندسی مخازن دانشگاه صنعت نفت،مهندس اصغر ابراهیمی اصل معاون وزیر نفت در سه دولت و متخصص مخازن نفتی و تعدادی از کارشناسان و متخصصان مخازن هیدروکربوری وزارت نفت از جمله آنان بودند، برای این مقصود سه نشست طولانی برگزار کردند و روز دوشنبه 27/ 02/ 1395 جمع بندی نظرات منتقدان به اطلاع نشست اصلی رسید.  جمع بندی آن بود که این مصوبه نمی‌تواند شرایط عمومی و الگوی قراردادهای بالادستی نفتی باشد و در شکل فعلی ناقض قوانین بالادستی است، حاکمیت ملی را مخدوش می‌سازد، ظرفیت‌های مشابه داخلی به ویژه توانایی های شرکت ملی نفت، را تحلیل می‌برد، هیچ تضمینی برای انتقال فناوری ندارد،خام فروشی را تداوم می‌بخشد و سهم غیرمعقولی ازمنافع رابه شرکت‌های چندملیتی می‌دهد ودربلندمدت ممکن است خطراتی را متوجه استقلال ملی نماید و در مجموع با مفاد و روح اقتصاد مقاومتی ناسازگاراست.  در ادامه جمع بندی شرح داده شد که اگر نقائص اساسی مصوبه اصلاح شود، این الگو احتمالاً برای معدودی از میادین با ویژگی های خاص مناسب خواهد بود؛ ولی برای اکثریت قاطع میادین و مخازن باید روش های دیگری را به کار برد که منافع ملی را حداکثر سازد.  درعین حال منتقدان درنشست 12 ساعته روزدوشنبه 27/ 02/ 1395 درجهت رفع نقائص،مشارکتی جدی وفعالانه داشتند تاانشاءالله زحمات انجام شده لااقل برای میادین خاص فوق الذکر قابل بهره برداری گردد..  بخش دوم این گزارش به ارائه توضیحاتی پیرامون تصویب نامه الگوی جدید قراردادهای نفتی مصوب مهرماه 1394 در هیات وزیران، پرداخته است.  بخش سوم این گزارش به بیان چکیده مهمترین نقائص مدل جدید قراردادهای نفتی پرداخته و توضیحاتی برای هر یک از این نقائص هشت گانه مطرح شده است. این نقائص عبارتند از:  1-اصرار بر یک الگوی منفرد برای کل حوزه انرژی به جای استفاده از سبد متنوع قراردادی  2-تسلط شرکت های خارجی بر منابع نفتی و گازی و نقض حاکمیت ملی  3-تضعیف کمّ و کیف ظرفیت تخصصی شرکت ملی نفت و شرکت های تابعه و شرکت-های بخش خصوصی  4-شرکت عملیاتی مشترک؛موضوعی پر ابهام  5-نادیده انگاشتن اصول انتقال فناوری در الگوی پیشنهادی  6-خط پایه تخلیه و مدیریت تولید و منافع بی شمار خارجی  7-پرهیز از خام¬فروشی و تکمیل زنجیره ارزش؛ امر مغفول الگوی قراردادی جدید  8-عدم وجود سازوکار جریمه طرف خارجی در صورت عدم ایفای تعهدات  بکارگیری مدل جدید قراردادهای نفتی به صلاح کشور و در راستای منافع ملی نیست  در بخش چهارم گزارش در خصوص جمع بندی و پیشنهاد آمده است : الگوی قراردادهای بالادستی نفت وگاز، به علت تعارض با قوانین، نقض حاکمیت ملی، حرکت در خلاف جهت اقتصاد مقاومتی، اضمحلال شرکت ملی نفت ایران، توسعه خام فروشی، تولید غیرصیانتی، تضمین منافع هنگفت برای شرکت های خارجی، به وجود آمدن تعدادی شرکت های ایرانی مورد تأیید وزارت نفت (احتمالا از بین اعضای باشگاه نفت و نیروی ایرانیان) و گذاشتن آنها در دامن شرکت های خارجی برای مشروعیت بخشیدن به دریافت کمیسیون های بالا و مستمر برای حداقل 25 سال، قرار دادن میادین تمامی گستره سرزمین ایران به شرکت های خارجی حداقل برای 7 سال دوره اکتشاف و 25 سال توسعه و بهره برداری که برای دوره دیگری نیز قابل تمدید است و عدم انتقال دانش و فناوری برتر به شرکت ملی نفت و شرکت های تابعه، خلاف مصالح ملی و منافع استراتژیک نظام است و بایستی مذاکراتی که در حال حاضر با شرکت های خارجی در این راستا در جریان است متوقف گردد.  با توجه به نقائصی که در این گزارش مطرح گردید، بکارگیری این مدل بدون اعمال اصلاحات بنیادین، برای هیچیک از انواع میادین و مخازن هیدروکربوری کشور (با هر درجه ریسک و هر میزان سرمایه گذاری لازم و فناوری مورد نیاز) به صلاح کشور و در راستای منافع ملی نیست.  این نکته نیز قابل توجه است که مهم تر از خود الگویIPC، پروژه های هدف در قراردادهای منبعث از آن است که باید توسط وزارت نفت تعیین شود. بر اساس دلایل ارائه شده، اگر نقائص اساسی این مصوبه اصلاح شود، می توان از الگوی قراردادیIPC برای میادینی خاص استفاده کرد.  بررسی‌های فنی و کارشناسی متخصصان متعهد شرکت ملی نفت نشان می‌دهد که این الگوی قراردادی در سطح محدود و مشخص تنها قابلیت استفاده در میادین مشترک فلات قاره و آب های عمیق دریای خزر را دارد. با توجه به وجود مخازن و میادین متعدد و متنوع با شرایط ناهمسان، منطقی است که یک الگوی قرادادی برای تمامی مخازن و میادین کشور تجویز نشود؛ بلکه با استفاده از ظرفیت ماده 7 قانون وظایف و اختیارت وزارت نفت، تمامی مخازن و میادین بر اساس شاخص های خاص خود در چند گروه دسته‌بندی شود و برای هر دسته شرایط عمومی قراردادها جداگانه تنظیم گردد.  تجارب گذشته و شواهد و قرائن فعلی نشان میدهند، شرکت های بین المللی نفتی در قالب های دیگری نیز حاضرند در پروژه‌های بالادستی صنعت نفت کشور فعالیت نمایند.  اگر هم در وهله نخست بی‌میلی نشان دهند، با تعقیب راهکارهای تقدیمی در سطور آتی و با جلب همکاری شرکت‌های متوسط و کوچک و مجرب خارجی، شرکت های بزرگ نیز داوطلب خواهند شد.  تجربه اندونزی پس از استقلال که قراردادهای دوره استعمار را متوقف کرد و الگوی مشارکت در تولید را ارائه کرد عبرت انگیز است که ابتداء شرکت‌های چندملیتی، صنعت نفت اندونزی را تحریم کردند ولی وقتی شرکت‌های کوچک غربی کارها را پیش بردند، چندملیتی ها هم با سرافکندگی پیش آمدند.  توجه به ظرفیت های عظیم داخل کشور، بهره‌گیری از الگوی اصلاح شده قراردادهای بیع متقابل، تجزیه نیازهای توسعه صنعت نفت و گاز به تأمین مالی، خرید یا ساخت تجهیزات فنی، طراحی یا تأمین فناوری های نرم با استخدام متخصصان بازنشسته برجسته نفتی از کشورهای غربی و یا خرید اکثریت سهام شرکتهای کوچکولی توانا از حیث فناوری از کشورهای مجرب نفتی،برون سپاری بخشهایی از خدمات تخصصی مورد نیازو حتی مشارکت در تولید با شرکتها و کنسرسیوم‌های توانمند داخلی، سرمایه‌گذاری یکپارچه در بالادست و پایین‌دست با هدف خلق ثروت، ارزش افزوده، اشتغال انبوه و پایدار و مقاوم سازی اقتصاد در مقابل تکانه‌های سیاسی، اقتصادی و تحریم‌های احتمالی،به عنوان راه‌های جایگزین می‌تواند در اصلاح مصوبه هیأت محترم وزیران به آن ها توجه شود.  در بخش پایانی گزارش با تاکید بر اینکه با توجه به واقعیت های بازار سرمایه جهانی، تأمین سرمایه برای پروژه های نفتی آن قدرها که ادعا میشود سخت نیست، آمده است: با استقبال ابتدایی وزیر محترم نفت از منتقدان و پیگیری معاون اول محترم رئیس جمهور برای تبیین تمامی نقائص، انتظار این است که پیشنهاد تغییر استراتژیک رویکردها، پذیرفته شود.  در صورتی که وزارت نفت به اشکالاتی که دستگاه های نظارتی، اساتید، متخصصان و دلسوزانِ مردم و ایران مطرح کرده اند توجه نکند و بر اساس این مصوبه با طرف های خارجیپیمان ببندد، با مقاومتهایی روبرو میشود که به احتمال قوی خود را مجبور به فسخ قراردادها خواهد دید و خدای ناخواسته ده‌ها کرسنت دیگر را شاهد خواهیم بود که از طریق محاکم بین المللی، ذخایر ارزی فعلی و آتی را مصادره خواهند کرد.     ,سياسي - مجلس,نامه توکلی به جهانگیری در مورد قراردادهای نفتی,یکشنبه ۲ خرداد ۱۳۹۵ - ۱۵:۴۴,احمد توكلي
مراسم اعطای جوایز شصت و نهمین دوره جشنواره بین‌المللی فیلم کن با اعطای جایزه بهترین فیلم به ساخته کن لوچ و دو جایزه برای سینمای ایران به پایان رسید.    به گزارش خبرگزاری دانشجویان ایران (ایسنا)، هیئت داوران بخش اصلی جشنواره فیلم کن 2016 در نهایت جایزه بهترین فیلم را به فیلم انگلیسی من، دنیل بلیک اعطاء کردند و فیلم فروشنده ساخته اصغر فرهادی نیز موفق به کسب جایزه بهترین فیلمنامه و بهترین بازیگر مرد برای شهاب حسینی شد.  شهاب حسینی پس از دریافت جایزه بهترین بازیگر جشنواره کن گفت: مطمئنم روح پدرم الان نظاره گر من است. از فرهادی و علیدوستی تشکر می کنم، این جایزه را از مردم دارم پس به آنها تقدیم می کنم.  خیلی خوشحالم و واقعا انتظارش را نداشتم پس از شهاب، فیلم یک جایزه دیگر هم بگیرد. فیلم های من معمولا فیلم های شادی نیستند اما خوشحالم که با جایزه هایی که تاکنون گرفتم توانستم مردم کشورم را، حداقل بخشی از آنها را خوسحال کنم. روزی به همراه فیلمبردارم برای تماشای نسخه نهایی فروشنده به سینمایی رفتیم مسئول سالن گفت بیست دقیقه برای اماده شدن فیلم لازم است و در این فاصله فیلمی برایتان بگذارم؟ گفتم اگر خسته کننده نیست بگذار و آن فیلم مد مکس ساخته جورج میلر بود همان موقع گفتم این نشانه خوبی است. این فرصت خوبی است تا از هیئت داوران و از رئبس جشنواره تشکر کنم. همچنین از دوست و تهیه‌کننده خوبم الکساندر و تیم خوبم که در کنارم بودند نیز تشکر می کنم.    فرهادی در سال 2013 نیز در با فیلم گذشته در بخش رقابتی کن حضور داشت که در نهایت توانست جایزه کلیسای جهانی جشنواره کن و همچنین جایزه بهترین بازیگر جشنواره (برنیس بژو) را کسب کند.  کن لوچ کارگردان صاحب نام انگلیسی در حالی جایزه اول جشنواره کن 2016 را تصاحب کرد که پیش از این نیز یک بار در سال 2006 موفق به کسب جایزه نخل طلا برای فیلم بادی که در علفزار پیچید شده بود.  جایزه بزرگ هیئت داوران جشنواره کن که مهمترین جایزه پس از نخل طلای بهترین فیلم است به فیلم اینجا ته دنیاست به کارگردانی خاویر دولان رسید الیور آسایاس فرانسوی برای فیلم خربدار شخصی جایزه نخل طلای بهترین کارگردانی را به خانه برد.  در سایر بخش ها جایزه هیئت داوران شصت و نهمین دوره جشنواره فیلم کن به فیلم عزیر آمریکایی به کارگردانی آندرا آرنولد از فرانسه رسید و  ژاکلین ژوزه نیز جایزه بهترین بازیگر زن جشنواره کن امسال را برای برای فیلم فیلیپینی رزای من به دست آورد.  هیئت داوران امسال جشنواره کن که امسال کتایون شهابی تهیه کننده ایرانی نیز یکی از اعضای آن بود فیلم فرانسوی Devines ساخته هودا بیامینا را برنده جایزه دوربین طلایی بهترین فیلم اول جشنواره معرفی کردند و جایزه نخل طلای بهترین فیلم کوتاه را نیز به خوانجو خیمنز کارگردان اسپانیایی برای فیلم تایم کد اعطاء کردند.    سال گذشته فیلم دیپان ساخته ژاک اودیار از فرانسه موفق به کسب جایزه نخل طلای بهترین فیلم شد.       شهاب حسینی    شهاب حسینی      ,فرهنگي و هنري - سينما و تئاتر,دو نخل طلای کن برای سینمای ایران/ اثر «کن لوچ» بهترین فیلم شد,یکشنبه ۲ خرداد ۱۳۹۵ - ۲۲:۰۷,
برای یک صنف سینمایی، هیچ دستاوردی دلگرم کننده‌تر از موفقیت اعضایش، در عرصه رویدادهای بین‌المللی سینمایی نیست.    فرشته طائرپور، رئیس اکت (انجمن کارفرمایی تهیه کنندگان فیلم تهران)، ضمن ابراز مطلب فوق به خبرنگار ایسنا گفت: انتخاب آقای منوچهر محمدی را جهت دریافت جایزه سینمایی آسیا- اقیانوسیه و فیاپف (فدراسیون بین المللی تهیه کنندگان فیلم) بخاطر مجموعه تولیدات سینمایی و نقش موثرشان در عرصه تهیه‌کنندگی در سینمای ایران، حضور خانم کتایون شهابی در جمع داوران بخش اصلی فستیوال کن و تداوم عضویت آقای محمد مهدی عسکرپور در هیئت رئیسه فیاپف را مغتنم می‌شماریم و امیدواریم که جریان تهیه کنندگی، با ارائه تعاریفی روزآمد از نقش تالیفی و تولیدی خود در سینمای ایران و جهان، در دستیابی به جایگاهی متناسب با شئون این حرفه، هرسال موفق‌تر از سال قبل گام بردارد.    وی اضافه کرد: خرسندیم که امسال در فستیوال بین‌المللی کن، علاوه بر فیلمهایی برجسته از سینمای ایران، چهره‌هایی از مجموعه تهیه‌کنندگان ایرانی نیز از سوی این رویداد سینمایی، مورد انتخاب و تقدیر قرار گرفته اند.           ,فرهنگي و هنري - سينما و تئاتر,دستاوردی دلگرم‌کننده برای یک صنف سینمایی,شنبه ۱ خرداد ۱۳۹۵ - ۱۹:۱۶,
کارگردان، بازیگران اصلی و تهیه کننده فیلم فروشنده روی فرش قرمز جشنواره کن مقابل دوربین عکاسان رفتند.    به گزارش ایسنا‏، آخرین نمایش رسمی فیلم فروشنده ساخته اصغر فرهادی در بخش مسابقه اصلی جشنواره فیلم کن با حضور عوامل این فیلم روی فرش قرمز همراه بود.    در این مراسم چهره‌هایی چون اصغر فرهادی، شهاب حسینی، ترانه علیدوستی، بابک کریمی، فرید سجادحسینی،پریسا بخت‌آور و  الکساندر مَلت گای تهیه کننده فرانسوی این فیلم حضور داشتند.      فرش قرمز فیلم فروشنده اصغر فرهادی در حالی برگزار شد که موسیقی فیلم دلشدگان علی حاتمی با صدای محمدرضا شجریان پخش می‌شد.    شصت و نهمین جشنواره بین‌المللی فیلم کن فردا (یکشنبه دوم خرداد) با برگزاری مراسم اختتامیه و اعطای جوایز به کار خود پایان می‌دهد.         فرش قرمز فروشنده در کن              فرش قرمز فروشنده در کن      ,فرهنگي و هنري - سينما و تئاتر,فرش قرمز «فروشنده» با نوای «دلشدگان» + عکس,یکشنبه ۲ خرداد ۱۳۹۵ - ۰۱:۱۸,
ایران و چین نزدیک به 10 سال گفت‌وگو و توافق مؤثری در زمینه گردشگری نداشتند. پس از سفر رییس‌جمهور چین به ایران، توافق‌هایی حاصل شد که بیشتر آن‌ها به گردشگری ارتباط داشت. ایران در این راه جدی است و چین از اتخاذ تدابیر ویژه‌ای برای حضور فعال‌تر سرمایه‌گذارانش در ایران خبر داده است.     مرتضی رحمانی‌موحد، معاون گردشگری کشور با اظهار امیدواری نسبت به تحولاتی که کشور چین در صنعت گردشگری ایران می‌تواند ایجاد کند، به خبرنگار گردشگری ایسنا گفت: رویکرد ایران به چین ویژه است، همان‌طور که به ترکیه چنین رویکردی دارد، چراکه این کشورها علاوه بر تعاملات گردشگری، در توسعه زیرساخت‌ها نیز می‌توانند همراه و همسو با ایران باشند.     حدود یک دهه است که ایران می‌خواهد سهمی از 100 میلیون نفر گردشگر خروجی چین داشته باشد،‌ اما تا به حال گردشگران چینی فقط حدود 73 / 0 از سهم بازار گردشگری ایران را به خود اختصاص داده‌اند. چین با آن‌که در دوران تحریم، شریک اقتصادی ایران محسوب می‌شد، اما در گردشگری کاملا محتاطانه رفتار کرد. شاید حدود یک دهه طول کشید تا این کشور، به واسطه یک توافق رسمی، نام ایران را در فهرست (ADS (Approved Destination Status وارد کند. فهرستی که پارامترهای امنیتی و رفاهی گردشگران چینی را در اولویت انتخاب مقصد قرار داده است.    اکنون به‌نظر می‌رسد اراده‌ی دو طرف برای تغییر وضع موجود و رفع تردیدهای گذشته جدی‌تر شده است. چنان‌که لی جیانجو ، وزیر گردشگری جمهوری خلق چین برای گسترش روابطی به‌مراتب بیشتر از دوران تحریم‌ها با ایران، اعلام آمادگی همه‌جانبه می‌کند و مسعود سلطانی‌فر، رییس سازمان میراث فرهنگی و گردشگری، نیز از اراده‌ی رؤسای جمهور دو کشور سخن می‌گوید که برای عمیق‌تر شدن این روابط به میدان آمده‌اند. اراده‌ای که به اعتقاد وزیر جهانگردی چین، به‌خاطر توجه بیشتر دولت ایران به صنعت گردشگری جدا از نفت و گاز خردمندانه نیز جلوه می‌کند.     رحمانی‌موحد که در سفر معاون رییس‌جمهور به چین او را همراهی کرده بود، درباره‌ی توافق‌هایی که دو طرف انجام داده‌اند تا همکاری‌های ایران و چین پس از یک دهه احتیاط در بخش گردشگری، گسترده‌تر شود، توضیح داد: بحث اصلی ایران با چین کاملا حرفه‌ای و کارشناسی بود. سفر رییس سازمان میراث فرهنگی و گردشگری به این کشور با سه انگیزه و هدف انجام شد؛ ارتقای همکاری‌های دوجانبه در حوزه گردشگری و تجدید توافق‌هایی که در قالب تفاهم‌نامه امضا شد، حضور در اجلاس بین‌المللی صلح و توسعه که توسط سازمان جهانی جهانگردی و جمهوری خلق چین در پکن برگزار شد و در نهایت، ایجاد بستر تعامل میان بخش خصوصی دو کشور.    وی افزود: حرف‌ها و خواسته‌های اصلی دو طرف در قالب تفاهم‌نامه‌ی همکاری‌های گردشگری ، مستند و امضا شده است و توافق‌هایی درباره‌ی بازاریابی و تبلیغات، سرمایه‌گذاری در زیرساخت‌ها، ارائه خدمات گردشگری و امنیت، تسهیل روند صدور روادید و یا لغو آن، بهبود کیفیت خدمات گردشگری و امنیت، آموزش و تبادل دانش و تجربه، برگزاری نمایشگاه‌ها و رویدادهای بین‌المللی با محوریت غذا و آیین‌های محلی، توسعه ناوگان حمل‌ونقل و برقراری سفرهای هوای مستقیم بین دو کشور و تشکیل کمیته‌ای فنی برای پیگیری بندهای این تفاهم‌نامه، صورت گرفت.    معاون گردشگری ادامه داد: در این تفاهم‌نامه مشخصا بندی به جاده ابریشم و حمایت از سرمایه‌گذاران برای توسعه زیرساخت‌ها و تأسیسات در این جاده اختصاص داده شده که معتقدم یکی از پرکارترین بندهای تفاهم‌نامه همکاری‌های گردشگری ایران و چین است.    او سپس از رایزنی با شبکه تلویزیونی CCTV چین برای سفر گروهی از عوامل آن به ایران، با انگیزه تبلیغات در رسانه‌های چینی و همچنین برگزاری تورهای آشناسازی برای خبرنگاران این کشور خبر داد و در ادامه گفت: ما در این راه، بسیار جدی هستیم. سهم ایران از 120 میلیون نفر گردشگر خروجی کشور چین باید نهادینه شود.    معاون گردشگری کشور اظهار کرد: از حدود یک‌ونیم سال پیش، در چین به‌عنوان بازار مؤثر گردشگری هدف‌گذاری کرده و برنامه اقدام و عمل برای آن نوشته بودیم. در حال حاضر پیگیر آموزش راهنمایان چینی‌زبان هستیم و از طرف دیگر، سفر رییس سازمان میراث فرهنگی و گردشگری نیز به منظور تحکیم پایه‌های حقوقی آن برنامه و انتقال اراده به زیرمجموعه‌ها برای کار بیشتر در این حوزه صورت گرفت.    وی گفت: اراده‌ی دو طرف بر آن است که حمل و نقل بین دو کشور توسعه یابد، چون این موضوع مهمی در تبادلات گردشگری ایران و چین به حساب می‌آید. برای همین، برخی ایرلاین‌ها با هدف برقراری پرواز مستقیم بین اصفهان و یکی از شهرهای چین اعلام آمادگی کرده‌اند و برنامه این است که با سایر شرکت‌های فعال در این زمینه، دیداری داشته باشیم تا شرایط برای سفر اتباع دو کشور، بویژه گردشگران چینی به ایران آسان شود.    رحمانی‌موحد درباره برنامه‌ی دو کشور برای لغو روادید با توجه به این تفاهم‌نامه و تمایل ایران در گذشته برای اجرای این ایده، اظهار کرد: لغو روادید یک موضوع دو طرفه است، باید در این‌باره بیشتر مذاکره و طبق قواعد دیپلماتیک رفتار کرد.       ,فرهنگي و هنري - گردشگري و حج,اژدهای سرخ وارد می‌شود,یکشنبه ۲ خرداد ۱۳۹۵ - ۰۰:۰۱,
محققان ژاپنی موفق به توسعه نرم افزاری برای گوشی‌های هوشمند شدند که به سادگی می‌تواند زلزله را تشخیص دهد.    به گزارش سرویس علمی ایسنا به نقل از دانشگاه کالیفرنیا، به تازگی یک تیم از محققان یک برنامه جدید را توسعه دادند که می‌تواند گوشی‌های هوشمند را به یک دستگاه شخصی تشخیص زمین لرزه تبدیل کند.    محققان یک نسخه ژاپنی از برنامه اندروید را روانه بازار کردند که اطلاعات را برای تشخیص زمین لرزه از گوشی‌های هوشمند جمع آوری کرده و در نهایت برای وقوع زمین لرزه به کاربران هشدار می‌دهد.    این نرم افزار MyShake نام دارد و توسط یک تیم از دانشگاه کالیفرنیا در برکلی توسعه یافته و هم اکنون از طریق فروشگاه Google Play که به وب سایت MyShake دسترسی دارد قابل دریافت است.    این برنامه در پس زمینه اجرا شده و میزان کمی از نیروی باتری گوشی را مصرف می‌کند، به طوری که شتاب سنج گوشی می تواند وقوع زمین لرزه را در هر ساعتی از شبانه روز ضبط کند.    در حال حاضر، این برنامه اطلاعات را از شتاب سنج جمع آوری کرده، آن را تجزیه و تحلیل می‌کند و اگر آن‌ها متناسب با مشخصات ارتعاشی زلزله باشند، آن‌ها را رله کرده و GPS گوشی مختصات آن را به آزمایشگاه لرزه نگاری برکلی در کالیفرنیا برای تجزیه و تحلیل می‌فرستد.    از زمانیکه برای اولین بار این برنامه در انگلستان و در فوریه سال جاری منتشر شد، بیش از 170،000 نفر از سراسر جهان برنامه را دانلود کرده‌اند.    به گفته محققان این برنامه جدید می‌تواند برای مناطقی که فاقد هرگونه شبکه لرزه نگاری هستند مفید باشد.    از ماه فوریه تاکنون این شبکه توانسته تا زلزله در شیلی، آرژانتین، مکزیک، مراکش، نپال، نیوزیلند، تایوان، ژاپن و در سراسر شمال آمریکا از جمله زلزله اوکلاهاما را ثبت کند.    این سیستم توانایی ثبت زمین لرزه های کوچک به اندازه 2.5 ریشتر و زلزله 7.8 ریشتری در 16 آوریل 2016 در اکوادور را داشته است.    نسخه‌های اسپانیایی و چینی این برنامه به زودی منتشر خواهد شد و برنامه MyShake در آینده نزدیک برای گوشی‌های iPhone نیز در دسترس خواهد بود.    محققان الگوریتم موجود در برنامه تلفن همراه را که به تجزیه و تحلیل داده های شتاب سنج تلفن پرداخته و ارتعاشات زلزله را از لرزش‌های عادی، مانند پیاده روی، تکان خوردن و یا ضربه متمایز می‌کند، شرح دادند.    در آزمون‌های شبیه سازی شده، این الگوریتم با موفقیت 93 درصدی توانسته زمان وقوع زمین لرزه را تشخیص دهد.    مقاله این پژوهش در مجله Science Advances منتشر شده است.         ,علمي و دانشگاهي - علم و فناوري جهان,مرکز لرزه نگاری شخصی در جیب شما!,یکشنبه ۲ خرداد ۱۳۹۵ - ۱۴:۲۳,
فیلم فروشنده هفتمین ساخته بلند سینمایی اصغر فرهادی به عنوان آخرین فیلم در بخش رقابتی جشنواره فیلم کن به روی پرده رفت.    به گزارش خبرگزاری دانشجویان ایران(ایسنا)، داستان فیلم فروشنده که در آن شهاب حسینی و ترانه علیدوستی بازیگران فیلم‌های قبلی فرهادی نقش‌های اصلی را بر عهده دارند، داستان زن و مردی روایت شده که مجبور می‌شوند به یک خانه جدید نقل مکان کنند و در آنجا با مستاجر قبلی خانه جدید دچار چالش می‌شوند.        پخش‌کننده جهانی این فیلم، کمپانی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به دلیل آنکه اخیرا فیلمی با نام فروشنده در فرانسه ساخته شده است با عنوان فرانسوی (LE CLIENT)  مشتری خواهد بود.    فیلم فروشنده شب گذشته برای منتقدین و اهالی مطبوعات به روی پرده رفت و امروز (شنبه) در آخرین روز نمایش فیلم جشنواره دوبار به صورت رسمی به روی پرده می رود.    پس از برگزاری مراسم فتوکال فیلم فروشنده، کنفرانس خبری این فیلم هم‌اکنون در حال برگزاری است و فرش قرمز آن نیز تا ساعاتی دیگر برپا خواهد شد.       فیلم فروشنده      فیلم فروشنده      فیلم فروشنده      فیلم فروشنده      ,فرهنگي و هنري - سينما و تئاتر,اولین تصاویر از عوامل «فروشنده» در کن,شنبه ۱ خرداد ۱۳۹۵ - ۱۶:۴۸,"سینما,جشنواره فیلم کن"
مرضیه محبی، وکیل پایه یک دادگستری یکی از سه وکیلی است که پرونده اعظم، زنی که 21 روز توسط شوهرش در بند بود و شکنجه می‌شد را برعهده گرفته است. وی توضیحاتی در خصوص علل و عوامل خشونت‌های خانگی و پرونده اعظم در اختیار ایسنا قرار داده که به شرح زیر است:    خشونت بر زنان داستانی است که با تمدن بشری آغاز شده و همه تلاش‌ها و تحولات جوامع انسانی نیز تا به امروز نتوانسته دامان انسان را از آن پاکیزه کند، امروز می‌بینیم که زنان هنوز قربانیان بی‌پناه و تنهایی هستند که در خانواده، اجتماع، آشوب‌ها و جنگ‌ها، مورد آماج خشم و تبعیض قرار می‌گیرند.    هنوز بر سر بازارهای شام و عراق به بردگی فروخته می‌شوند، در سویی دیگر در کودکی به ازدواج‌های ناخواسته در می‌آیند، به هنگام کار و فعالیت اجتماعی نسبت به مردان از بهره کمتری برخوردارند و با وجود همه ادعاهای بشر و همه اسناد بین‌المللی، کنوانسیون‌ها و پیمان‌ها تا کنون انسان به طور کلی از درک این واقعیت غافل مانده است؛ به این مفهوم که زن بودن هیچ ارتباطی به فرودستی و ناتوانی ندارد. هنوز زنان سهم ناچیزی از منابع درآمد، ثروت، کار و مشارکت اجتماعی و سیاسی دارند و قدرت استقرار‌یافته در نظام‌های مردسالار تن به توزیع عادلانه امکانات اجتماعی نمی‌دهد.    توانمندی و داشتن حق انتخاب برای زنان شعاری است که نهادهای بین‌المللی قیم مابانه از سوی زنان سر می‌دهند، بی آن‌که عملا و به طور واقعی، زنان به عنوان نیمی از مردم، در سرنوشت خویش سهیم باشند.    - زنان به علت جنسیت خویش، آماج خشونت قرار می‌گیرند و این در حالی است که جامعه، نهاد حمایت‌گری برای آنان پیش‌بینی نکرده است.    - در قوانین کیفری ما هیچ‌گونه مجازاتی برای مرتکبین خشونت جنسیتی مقرر نشده و آنچه وجود دارد، صرفا مجازات‌های عمومی است، قانون در خصوص تامین امنیت زنان نوشته شده، اما در میانه راه مجلس شورای اسلامی معطل مانده است.    - مقررات حاکم بر خانواده نه تنها مانع اعمال خشونت بر زنان نیستند، بلکه سختی و روند طولانی رسیدگی به دعوای طلاق زنان، آنان را در معرض خشونتی دیرپای، مستمر و پایدار قرار می‌دهد، به طور مثال اعظم در سال‌های 93 و 94 مورد ضرب و جرح شدید قرار گرفته و به پزشکی قانونی مراجعه کرده که اسناد آن وجود دارد، اما بی‌پناهی و فقدان حمایت اجتماعی، دوباره او را با شدتی مضاعف به کام خشونت بازگردانده است.    - جامعه مدنی گوش‌های خود را بر فریاد قربانیان خشونت خانگی بسته و تکلیف خود در پاسخگویی را به فراموشی سپرده است و متاسفانه به دنبال آن نیست تا ایفای نقش نوین خود در پاسخگویی به بزه‌دیده را در این کشور آغاز کند.    متهم این پرونده مرد معتادی است که مصرف ماده مخدر شیشه او را به روان‌پریشی مبتلا ساخته و از وی مجرمی خطرناک پدید آورده است، او محصول جامعه ماست و هر کدام از ما با نادیده گرفتن مسوولیت‌های خود در قبال آسیب‌های اجتماعی، در زخم زدن، بریدن و سوزاندن این زن شریکیم.    امروز طرح این ماجرا، در شبکه‌های اجتماعی و رسانه‌های جمعی، می‌تواند تلنگری بر وجدان‌های آرام و آسوده باشد.    تنها مشارکت فعالانه دولت، جامعه مدنی، بزه‌کار و بزه‌دیده می‌تواند بار سنگین و دهشتناک این خشونت را از روی دوش این زن، فرزندان او و از روان اجتماع بردارد و راه را برای بازگشت مرد بخت‌برگشته‌ای که دسترسی آسان او به مواد مخدر، از او هیولایی خطرناک ساخت، هموار سازد.    وکلای عضو سازمان مردم‌نهاد کانون حقوقدان سورا، در اجرای حمایت از زنان بزه‌دیده، امروز وکالت این زن و دو فرزند او را برعهده گرفته و اکنون که پزشکی قانونی، سیاهه طولانی جراحات پیکر این زن را گزارش کرده است، سعی دارند تا نسبت به تشدید قرار تامین صادر شده از سوی بازپرس اقدام کنند، تا آزادی احتمالی شوهر این زن، عوارض جبران‌ناپذیری به بار نیاورد، هم‌چنین این سازمان آماده است تا با اجرای مقررات میانجی‌گری کیفری، حمایت از بزه‌دیده، تامین امنیت او و ایجاد زمینه بازگشت او را برعهده بگیرد.     ,استان ها - خراسان رضوي,اعظم شکنجه نمی‌شد اگر...,شنبه ۴ اردیبهشت ۱۳۹۵ - ۱۰:۳۴,"خراسان رضوي,خشونت خانگی"
مدیرعامل بنیاد سینمایی فارابی گفت: برخلاف برخی بی‌مهری‌ها در داخل و برخی مانع‌تراشی‌ها در خارج از کشور، سینمای ایران همچنان توانسته است جایگاه جهانی خود را در بزرگترین رویدادهای بین‌المللی حفظ کند.    علیرضا تابش که این روزها همزمان با برگزاری شصت و نهمین دوره جشنواره فیلم کن در این شهر فرانسه به سر می‌برد، در پاسخ به سوال خبرنگار سینمایی ایسنا درباره حال و هوای جشنواره کن و فضایی که درباره سینمای ایران در این دوره از جشنواره وجود دارد، بیان کرد: به گمانم، همه چیز حاکی از این است که برخلاف برخی بی‌مهری‌ها در داخل و برخی مانع تراشی‌ها در خارج کشور، سینمای ایران همچنان توانسته است جایگاه جهانی خود را در بزرگترین رویدادهای بین‌المللی حفظ کند و به همت فیلمسازان در نسل‌های متوالی، حضوری چشمگیر را در عرصه‌های فرهنگی و تجاری رقم بزند؛ به همین دلیل، گذشته از جشنواره، رونقی کم نظیر در غرفه سینمای ایران در بازار فیلم کن نیز مشهود است و خریداران و مسؤولان رویدادهای خارجی به شکلی مستمر با پخش‌کنندگان سینمای ایران مذاکراتی پیگیر دارند.    او در توضیح دیدگاه خود درباره زمینه‌ای که شرایط توجه به سینمای ایران در جشنواره کن و همچنین حضور یک داور ایرانی در این جشنواره و نمایش دو فیلم از ایران در بخش‌های اصلی به وجود می‌آورد،‌ گفت: سینمای ایران بیش از هر چیز مرهون حضور کارگردانانی خوش‌فکر در نسل‌های مختلف است که همین موضوع مسببی بوده تا روند موفقیت در هیچ زمانی منقطع نشود. در کنار این کارگردانان، بنیاد سینمایی فارابی هم از بدو تاسیس، در حد مقدورات، بسترهای لازم را جهت حمایت از تولید و توزیع فیلم‌های ایرانی فراهم کرده است. همان‌طور که چتر سینمای ایران مکانی است برای معرفی کلیت سینمای ایران؛ البته جای خوشحالی است که در جمع داوران، خانم کتایون شهابی به عنوان یکی از پخش‌کنندگان مطرح فیلم‌های ایرانی در مجامع بین‌المللی حضور دارد. فکر می‌کنم این تصمیم بار دیگر بر اهمیت موضوع پخش بین‌المللی در رونق جهانی سینمای ما صحه می گذارد.    تابش درباره نمایش وارونگی در جشنواره کن که با دریافت وام از بنیاد سینمایی فارابی تولید شده است، هم اظهار کرد: فیلم سینمایی وارونگی در جریان تولید از حمایت‌های بنیاد (دریافت وام) برخوردار بود و به محض تکمیل، پخش بین‌الملل آن توسط رسانه بین‌المللی شهرزاد، به مدیریت خانم شهابی مورد استقبال قرار گرفت و بنا به سیاست‌هایی که سازمان سینمایی و بنیاد در راستای حمایت از بخش خصوصی پیگیری می‌کنند، حقوق پخش بین‌الملل فیلم بلافاصله به آن شرکت واگذار شد.    مدیرعامل بنیاد سینمایی فارابی درباره وضعیتی که محصولات سینمای ایران در بازار کن دارند، نیز گفت: همکارانم در معاونت بین‌الملل بنیاد بارها اشاره کرده‌اند که حضور در بازار، آغاز سلسله مذاکرات و مباحثاتی است که در نهایت به عرضه تجاری و یا فرهنگی فیلم‌های ایرانی منجر می‌شود. در کن، فرآیند معرفی آغاز شده است، اما اخباری درباره نتیجه قطعی برخی از مذاکرات قبلی در بازار فیلم برلین در راه است که به زودی در این زمینه اطلاع رسانی خواهد شد.    او در نگاهی کلی تصویری را که امسال از سینمای ایران در جشنواره کن دیده می‌شود، اینچنین مطرح کرد:‌ سینمای ایران از اواخر دهه هشتاد میلادی، همیشه در بالاترین سطح در رویدادهای جهانی حضور داشته و اگر در دوره‌ای با بی‌مهری مسؤولان برخی از جشنواره‌ها روبه‌رو شده، باز هم با استفاده از فرصت‌های موجود در عرصه‌هایی مهم خوش درخشیده است. نفس این حضور پررنگ سینمای ایران در جشنواره و بازار فیلم کن، نمودی از اعتبار و موفقیتی است که با اتکاء به آن و البته با پشتوانه قدرت فیلمسازان توانمند ایرانی در سه دهه گذشته، همواره سینما را در عرصه دیپلماسی عمومی، به عنوان بهترین سفیر کشورمان در مجامع جهانی مطرح کرده است.  به گزارش ایسنا، وارونگی به کارگردانی بهنام بهزادی یکی از نمایندگان سینمای ایران در جشنواره کن روی پرده رفته و فروشنده، ساخته اصغر فرهادی روز شنبه اول خرداد ماه در این جشنواره نمایش داده خواهد شد.     علیرضا تابش    ,فرهنگي و هنري - سينما و تئاتر,حال‌وهوای جشنواره کن در گفته‌های مدیرعامل فارابی,جمعه ۳۱ اردیبهشت ۱۳۹۵ - ۱۳:۴۷,جشنواره فیلم کن
نخست‌وزیر هند در بدو ورود به تهران در صفحه توییتر خود نوشت: امیدواریم بتوانیم همکاری‌های اقتصادی میان کشورهایمان را تقویت کنیم.    به گزارش خبرنگار سیاسی خارجی خبرگزاری دانشجویان ایران (ایسنا)، نارندرا مودی، نخست‌وزیر هند که برای سفری یک روزه وارد تهران شده است، هنگام ورود به کشورمان در صفحه‌ی توییتر خود نوشت: وارد ایران شدم؛ سرزمینی که با آن پیوندهای تمدنی داریم. امیدواریم بتوانیم همکاری‌های اقتصادی میان کشورهایمان را تقویت کنیم.    قرار است همزمان با نخست‌وزیر هند، محمد اشرف غنی، رئیس‌جمهوری افغانستان نیز وارد تهران شود. همچنین قرار است فردا (دوشنبه) با حضور حسن روحانی و همتایان افغان و هندی وی توافقنامه‌ بندر چابهار میان مقامات عالی سه کشور به امضا برسد.    به گزارش ایسنا، سفر نخست‌وزیر هند به ایران پس از 14 سال انجام می‌شود.    همچنین رئیس‌جمهوری افغانستان بعد از سفر منطقه‌ای خود امشب به تهران می‌آید.    افغانستان و هند در سال‌های گذشته با توجه به سردی روابط این دو کشور با پاکستان درصدد بوده‌اند از بندر راهبردی چابهار به عنوان بدیلی برای بنادر کراچی و گوادر برای دسترسی به دریا استفاده کنند.    هند و افغانستان بندر چابهار را بهترین مسیر برای واردات کالاها و صادرات محصولات خود می‌دانند.     ,سياسي - سياست خارجي,نخست‌وزیر هند: امیدوارم همکاری‌های اقتصادی با ایران تقویت شود,یکشنبه ۲ خرداد ۱۳۹۵ - ۱۹:۴۵,
فیلم فروشنده جدیدترین ساخته اصغر فرهادی توسط استودیو آمازون و گروه مدیا کوهن در سینماهای آمریکا اکران می‌شود.    به گزارش خبرگزاری دانشجویان ایران (ایسنا)، حق نمایش فیلم فروشنده به کارگردانی اصغر فرهادی در آمریکا پیش از رونمایی در بخش رقابتی جشنواره فیلم کن، به کمپانی آمازون واگذار شد.    فیلم فروشنده که به‌عنوان آخرین فیلم به بخش رقابتی جشنواره کن اضافه شد، برای کسب جایزه نخل طلای کن - بهترین فیلم این رویداد سینمایی - با 20 فیلم دیگر رقابت خواهد کرد.    به گزارش ورایتی، داستان این فیلم که در آن، شهاب حسینی و ترانه علیدوستی بازیگران فیلم‌های قبلی فرهادی، نقش‌های اصلی را برعهده دارند، داستان زن و مردی است که مجبور می‌شوند به یک خانه جدید نقل مکان کنند و در آنجا با مستاجر قبلی خانه دچار چالش می‌شوند.    تهیه‌کننده و پخش‌کننده جهانی فیلم فرشنده کمپانی فرانسوی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به‌دلیل آن‌که اخیرا فیلمی با نام فروشنده در فرانسه ساخته شده است، با عنوان فرانسوی (LE CLIENT) مشتری خواهد بود.    فروشنده روز 21 می (اول خرداد) یک روز قبل از مراسم اختتامیه و به‌عنوان آخرین فیلم بخش رقابتی در دو سانس 12 ظهر و 22 شب به وقت محلی روی پرده می‌رود و قرار است از ماه نوامبر در فرانسه اکران عمومی شود.       ,فرهنگي و هنري - سينما و تئاتر,آمازون امتیاز اکران فیلم «فروشنده» را خرید,چهارشنبه ۲۹ اردیبهشت ۱۳۹۵ - ۱۷:۱۲,"سینما,هالیوود,جشنواره فیلم کن"
اولین نمایش فیلم فروشنده ساخته اصغر فرهادی در بخش رقابتی جشنواره فیلم کن با استقبال و تمجید منتقدان سینمایی از این فیلم روبه رو شد.    به گزارش خبرگزاری دانشجویان ایران (ایسنا)، فیلم فروشنده که به عنوان آخرین فیلم به بخش رقابتی شصت‌ونهمین جشنواره فیلم کن اضافه شد، در اولین نمایش خود پیش از نمایش اصلی، در سالن دبوسی کاخ جشنواره کن به روی پرده رفت.    دبورا یانگ منتقد معروف هالیوود ریپورتر پس از تماشای این فیلم نوشت: اصغر فرهادی پس از ساخت فیلم گذشته در فرانسه، یک بار دیگر برای ساخت فیلم جدید به ایران بازگشته و در فیلم فروشنده با اسنفاده از یک حمله تروماتیک که به تشنگی غیرقابل کنترل یک مرد برای انتقام می‌انجامد دوباره به جنبه تیره و تاریک روح پرداخته است. فیلم فروشنده دارای پیچیدگی اجتماعی فوق‌العاده فیلم برنده اسکار جدایی نیست و در اینجا گره‌های داستان چندان پنهان نیست و حسی از درام تصنعی موجب شده بخش‌هایی از فیلم خسته‌کننده باشند اما همه اینها با پایان‌بندی فوق‌العاده فیلم که تماشاگر را هیجان زده و میخکوب می‌کند جبران می‌شود.     در حال حاضر شکی وجود ندارد که اثر فرهادی انقلابی در سینمای نوین ایران ایجاد کرده است و از مسیر پرتردد رئالیسم و درون‌اندیشی که پیشگامان آن عباس کیارستمی و محسن مخملباف بودند فاصله گرفته و مسیری جدید و بسیار دراماتیزه و تئاتری در پیش گرفته است.     گرچه در فیلم فروشنده یکبار دیگر اختلافات اجتماعی در جامعه مدرن ایران نقش حیاتی در درام و پیامدهای آن در زندگی شخصیت‌های فیلم دارد اما این اختلافات به اندازه پویایی اجتماعی قدرتمند بالادست و پائین‌دست در فیلم جدایی و همچنین اثر قبل‌تر فرهادی چهارنشبه سوری گیرا نیست. آنچه در این فیلم پیش از هر چیز به چالش کشیده می‌شود ضعف روانشناختی و خلاء اخلاقی شخصیت‌های داستان یعنی عماد (با بازی شهاب حسینی) و رعنا (با بازی ترانه علیدوستی) است که هر دو بازیگرند و بخشی از طبقه بالای فرهنگی در تهران محسوب می‌شوند.    منتقد هالیوود ریپورتر در ادامه با مرور داستان فیلم فروشنده در انتها می‌نویسد:  در صحنه‌هایی گروهی از بازیگران ظاهر می‌شوند که در این میان فرید سجاد حسینی فراموش نشدنی است. طراحی تولید کیوان مقدم نیز در این فیلم چشمگیر است که در دو آپارتمان به خوبی از در و پنجره‌های خاص فیلم‌های فرهادی به عنوان لوکیشن‌هایی برای تعامل اجتماعی استفاده کرده است.    اما اُون گلیبرمان از نشریه ورایتی نیز در واکنش به نمایش فیلم فروشنده در جشنواره فیلم کن نوشت: فیلم جدید اصفر فرهادی، کارگردان ماهر فیلم‌های جدایی و گذشته، یک جواهر خوش تراش دیگر از تعلیق نئورئال است. یکی از دلایلی که آلفرد هیچکاک یکی از بزرگترین کارگردانان تاریخ سینماست این است که روح و تکنیک او آثار بسیاری دیگر از کارگردانان (و شاید همه کارگردانان) را تحت تاثیر قرار داده است. یکی از بهترین این نمونه‌ها اصغر فرهادی نویسنده و کارگردان ایرانی است که درام‌هایی از اختلاف خانوادگی می‌سازد و در آنها از غلو در آنچه به شما نشان می‌دهد خودداری می‌کند، فیلم‌هایی که کاملا هوشمندانه، سرراست، خاص و رئال هستند. زمانی که فیلم‌های جدایی، گذشته و یا فیلم جدید فروشنده را تماشا می‌کنید مجذوب آن می‌شوید. ما تحت تاثیر چیزی قرار می‌گیریم که تنها میتوان آن را تعلیق نامید و این مهیج و شگفت‌آور است، اما این تعلیق به طور کلی با آنچه در ذهن و قلب شخصیت های داستان می‌گذرد پیوسته است.    داستان فیلم فروشنده که در آن شهاب حسینی و ترانه علیدوستی بازیگران فیلم‌های قبلی فرهادی نقش‌های اصلی را بر عهده دارند، داستان زن و مردی روایت شده که مجبور می‌شوند به یک خانه جدید نقل مکان کنند و در آنجا با مستاجر قبلی خانه جدید دچار چالش می‌شوند.    پخش‌کننده جهانی این فیلم، کمپانی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به دلیل آنکه اخیرا فیلمی با نام فروشنده در فرانسه ساخته شده است با عنوان فرانسوی (LE CLIENT)  مشتری خواهد بود.    فیلم فروشنده امروز در دو سانس 12 ظهر و 22 شب به وقت محلی، نمایش اصلی خود را در سالن لومیر کاخ جشنواره فیلم کن تجربه می‌کند.     ,فرهنگي و هنري - سينما و تئاتر,منتقدان خارجی درباره «فروشنده» چه نوشتند؟,شنبه ۱ خرداد ۱۳۹۵ - ۰۸:۵۹,"اصغر فرهادي,سینما,جشنواره فیلم کن"
اصغر فرهادی همزمان با رونمایی فیلمش در جشنواره‌ی فیلم کن ،درباره‌ی فیلم‌سازی‌اش و ارتباط فیلم جدیدش با نمایشنامه‌ی آرتور میلر سخن گفت.      به گزارش خبرگزاری دانشجویان ایران (ایسنا)، اصغر فرهادی با هفتمین فیلم بلند سینمایی‌اش فروشنده، برای دومین بار شانس خود را برای کسب جایزه نخل طلای بهترین فیلم جشنواره کن می‌آزماید.    در زیر مصاحبه فرهادی با سایت رسمی جشنواره کن را می‌خوانیم:       **پس از ساخت فیلم گذشته در فرانسه و به زبان فرانسوی، چرا برای ساخت فیلم فروشنده به تهران بازگشتید؟     زمانی که ساخت فیلم گذشته را به پایان بردم، کار روی داستانی را شروع کردم که در اسپانیا روی می‌دهد. لوکیشن‌ها را انتخاب کردیم و متن کامل فیلمنامه را بدون دیالوگ نوشتم. در مورد این پروژه با تهیه‌کنندگان و بازیگران اصلی صحبت کردیم اما جمع کردن کل تیم سازنده فیلم به یک سال زمان نیاز داشت و من نیز خوشحال شدم که می‌توانم در این فرصت، فیلمی در ایران بسازم. خیلی راحت نبودم دو فیلم پشت سر هم در خارج از ایران بسازم و از ساخت فیلم در کشورم فاصله بگیرم اما حالا همه چیز خوب است و من به پروژه فیلمم در اسپانیا خواهم پرداخت.       **ایده ساخت فیلم جدیدتان چگونه شکل گرفت؟   مدتی بود از داستان ساده‌ای که در ته ذهنم بود یادداشت‌برداری می‌کردم و زمانی که فرصت ساخت فیلم در ایران مهیا شد، تمام یادداشت‌هایی را که در طول مدت یک سال نوشته بودم را جمع کردم. همیشه دوست داشتم فیلمی بسازم که در دنیای تئاتر روی می‌دهد. زمانی که جوان‌تر بودن تئاتر کار می‌کردم و این برای من خیلی بامعنا بود. داستان برای محیط تئاتر ایده‌آل است بنابراین شروع به نوشتن سناریویی درباره بازیگران یک نمایش کردم.              **فروشنده را چگونه توصیف می‌کنید؟ آیا این یک داستان درباره انتقام یا شرافت از دست رفته است؟     برایم واقعا دشوار است که بخواهم فروشنده را توصیف یا خلاصه کنم و حتی بگویم این داستان شخصا برای من چه معنایی دارد. همه چیز بستگی به چهارچوب ذهنی خاص مخاطب دارد؛ اگر به فیلم به عنوان یک تفسیر اجتماعی نگاه کنید، این عناصر را به خاطر می‌آورید، شاید فرد دیگری آن را به عنوان یک داستان اخلاقی و یا از زاویه دیدی کاملا متفاوت ببیند. آنچه می‌توانم بگویم این است که این فیلم یک بار دیگر به پیچیدگی‌های روابط انسانی بویژه درون خانواده می‌پردازد.       **در آغاز فیلم، عماد و رعنا یک زوج معمولی هستند، آیا این دو شخصیت نمونه‌ای از ایرانی‌های متعلق به قشر متوسط جامعه هستند؟     عماد و رعنا یک زوج طبقه متوسط ایرانی هستند و نمی‌توان گفت آنها نماینده اکثریت زوج‌ها در این طبقه اجتماعی هستند. این شخصیت‌ها تنها به گونه‌ای خلق شده‌اند که مخاطب فکر نکند که آنها با بسیاری از افرادی که اطرافشان زندگی می‌کنند متفاوت هستند. آنها یک زوج معمولی با ویژگی‌های خودشان هستند اما خود را در شرایطی می‌یابند که ابعاد غیرمنتظره‌ای از شخصیت‌شان آشکار می‌شود.         **عنوان اصلی فیلم یادآور نمایشنامه نوشته آرتور میلر است که عماد و رعنا در حال تمرین کردن ان با دوستانشان هستند. چرا این نمایشنامه را انتخاب کردید؟     زمانی که دانشجو بودم مرگ فروشنده را خواندم و بسیار تحت تاثیر آن قرار گرفتم، احتمالا به دلیل آن‌ چه درباره روابط انسانی می‌گوید. این نمایشنامه بسیار غنی است که امکان چندین خوانش متفاوت از آن را ممکن می‌سازد. مهمترین بُِعد آن نقد اجتماعی از دوره‌ای از تاریخ است، زمانی که تغییر ناگهانی آمریکای شهری موجب نابودی یک طبقه اجتماعی شد. مردمی که نتوانستند خود را این تغییر سریع وفق دهند، خُرد شدند. از این نقطه نظر، این نمایشنامه با شرایط کنونی کشورم بسیار مشابه است. چیزها با سرعت سرسام‌آوری در حال تغییر هستند.           یکی دیگر از ابعاد این نمایشنامه، پیچیدگی روابط اجتماعی درون خانواده و بویژه زوج متشکل از فروشنده و لیندا است. این فیلم علاوه بر جذابیت عاطفی، بسیار تکان‌دهنده است و مخاطب را به تفکر درباره پرسش‌های ظریفی وامی‌دارد. زمانی که تصمیم گرفتم بازیگران اصلی فیلم متعلق به یک گروه تئاتر باشند، اثر آرتور میلر خیلی برایم جذاب بنظر رسید تا جایی که به من اجازه داد رابطه‌ای موازی میان آن و زندگی شخصی زوج درون فیلم ایجاد کنم. عماد و رعنا روی صحنه تئاتر در نقش مرد فروشنده و لیندا بازی می‌کنند و در زندگی شخصی نیز بدون آن که متوجه باشند با مرد فروشنده و همسرش مواجه می‌شوند و باید برای سرنوشت آن تصمیم بگیرند.         **شما از طریق تراس آپارتمان جدید شخصیت‌ها در فیلم چشم اندازی از توسعه آشفته تهران ارائه داده‌اید، آیا این چشم انداز شخصی شما از شهری است که در آن کار و زندگی می‌کنید؟     تهران امروز خیلی شبیه به نیویورکی است که میلر در ابتدای نمایشنامه توصیف می‌کند؛ شهری که چهره آن به سرعت در حال تغییر است و هر چیز قدیمی را نابود می‌کند، باغ‌ها و گلزارها جای خود را به برج‌ها می‌دهند. این دقیقا همان محیطی است که فروشنده در آن زندگی می‌کند و یک رابطه موازی دیگر میان نمایشنامه و فیلم است. تهران به سرعت و به شکلی دیوانه‌وار، آنارشیستی و غیرمنطقی در حال تغییر است. زمانی که فیلمی روایتگر داستان یک خانواده است، مسلما خانه نقش مهمی ایفا می‌کند. موضوعی که پیش از این در دیگر آثارم نیز توجه کردم، این بار هم خانه و شهر نقش اساسی در فیلم دارند.         ,فرهنگي و هنري - سينما و تئاتر,اظهارات فرهادی درباره‌ی «فروشنده» و «آرتورمیلر»,شنبه ۱ خرداد ۱۳۹۵ - ۱۴:۱۵,"اصغر فرهادي,سینما,جشنواره فیلم کن"
اصغر فرهادی گفت: ترجیحم این است که فروشنده زودتر در ایران اکران شود چون برای تحقیق و نگارش پروژه بعدی‌ام تقریبا از اوایل مهر ماه بیشتر در سفر خواهم بود.    این کارگردان برگزیده اسکار که طی چند روز آینده فیلمش فروشنده در جشنواره‌ی فیلم کن رونمایی می‌شود، پیش از عزیمت به فرانسه در گفت‌وگویی با خبرنگار سینمایی ایسنا به برخی سوالات و حواشی مطرح شده پاسخ داد و از برخی تیترهای جعلی انتقاد کرد.    در ادامه مشروح گفت‌وگوی این کارگردان برگزیده‌ی اسکار را با ایسنا می‌خوانیم.     یکی از پرسش‌هایی که مطرح است، تغییر نام فروشنده در فرانسه است. به چه دلیل فیلم در فرانسه، با نام دیگری معرفی شد؟ البته در ایران هم یک بار پیش از شروع فیلمبرداری، نام فیلم تغییر کرد. آیا در ایران، با نام فروشنده اکران خواهد شد؟       در ابتدا که طرح چند صفحه‌ای داستان فیلم را نوشتم، نام فیلم برسد به دست آهو بود که ارتباط مستقیمی با یکی از شخصیت‌های فیلم داشت. در طول نگارش فیلمنامه‌ کامل فیلم، این شخصیت رنگ دیگری گرفت و اساسا داستان او تغییر کرد. این تغییر، باعث شد تا اسم برسد به دست آهو، دیگر خیلی نسبتی با کلیت فیلمنامه‌ نهایی نداشته باشد. تصمیم گرفتم اسم تازه‌ای برای فیلم انتخاب کنم. نام فروشنده، با توجه به نسخه نهایی فیلمنامه، به فیلم نزدیکتر و چند لایه‌تر بود. فیلم در نمایش بیرون از ایران، با نام The Salesman، که ترجمه فروشنده است، اکران خواهد شد. در فرانسه هم قرار بر همین بود. اما تصادفا مدتی‌ست فیلمی فرانسوی با نام فروشنده بر پرده سینماهای فرانسه است و اکران فیلم ما، با همان اسم، چند ماه پس از نمایش این فیلم فرانسوی، از نظر پخش‌کننده فرانسه چندان مناسب نبود. نهایتا تصمیم بر این شد تا فقط در کشور فرانسه نام فیلم تغییر کند. نام‌های مختلفی به میان آمد که غالبا ارتباطی با کلمه فروشنده نداشت. نهایتا اسم مشتری (LE CLIENT) انتخاب شد که ارتباط مفهومی با کلمه فروشنده دارد و به نوعی با داستان فیلم هم مرتبط است. به هر حال نام فیلم فروشنده است و در ایران و کشورهای دیگر، با همین اسم اکران خواهد شد. اما در فرانسه و بعضی از کشورهای فرانسه‌زبان، فیلم با نام مشتری به اکران در می‌آید.       این تغییر نام، اتفاق مرسومی‌ست؟     بله. این اتفاق مرسومی در پخش بین‌المللی فیلم‌هاست. شهر زیبا در فرانسه با نام بچه‌های شهر زیبا (les enfants de belle ville) و چهارشنبه‌سوری در بیرون از ایران با نام آتش‌بازی چهارشنبه (Fireworks Wednesday) به نمایش در آمدند.     این فیلم در چه تاریخی در ایران اکران می‌شود؟     در اولین فرصتی که شرایط اکران مهیا شود، فیلم اکران خواهد شد. حدس می‌زنم از اواسط تابستان اکران آن بتواند شروع شود. قرار بود اکران ایران و اروپا همزمان باشد اما باتوجه به اینکه اکران فرانسه برای ماه نوامبر قطعی شده، ترجیحم این است که فیلم زودتر در ایران اکران شود چون برای تحقیق و نگارش پروژه بعدی‌ام تقریبا از اوایل مهر ماه بیشتر در سفر خواهم بود، مایلم فیلم پیش از اکران فرانسه در ایران اکران شود تا موقع نمایش فیلم، خودم حضور داشته باشم.     پخش‌کننده فیلم در ایران مشخص شده است؟     چند پخش‌کننده در رابطه با نمایش عمومی فیلم در ایران تماس گرفته‌اند که امیدوارم هرچه زودتر، یکی از آنها، برنامه‌ریزی نمایش عمومی فیلم را آغاز کند.     فروشنده به عنوان محصول کدام کشور در جشنواره کن عرضه می‌شود؟   محصول مشترک ایران و فرانسه خواهد بود و در همه جا به عنوان محصول مشترک این دو کشور معرفی خواهد شد.     خبری منتشر شد مبنی بر سرمایه‌گذاری یک موسسه قطری در فیلم فروشنده. آیا آنها سرمایه‌گذار و تهیه‌کننده فیلم هستند؟ در تیتراژ نام چه کسی به عنوان تهیه‌کننده آمده است؟     نه‌خیر، تهیه‌کنندگان فیلم من و کمپانی ممنتو هستیم. وقتی تصمیم به ساخت فیلم گرفتم و مقدمات ساخت آن فراهم شد، تهیه‌کننده و همچنین سرمایه‌گذار فیلم خودم بودم. همزمان با کامل شدن نگارش فیلمنامه و در طول تولید، کمپانی فرانسوی ممنتو که پیش از این تهیه‌کنندگی فیلم گذشته را برعهده داشت و پخش‌کننده دیگر فیلم‌های من است، درخواست کرد که فیلمنامه را مطالعه کند. آنها پس از مطالعه فیلمنامه، تقاضای سرمایه‌گذاری بخشی از فیلم را کردند و در نهایت تصمیم بر این شد که من و الکساندر ماله-گی (مدیرعامل ممنتو) تهیه‌کننده مشترک این فیلم باشیم. آنها همچنین به همراه پدرو آلمادوار، تهیه‌کننده فیلم بعدی نیز هستند. در تیتراژ، تهیه‌کنندگان، کمپانی ممنتو و من هستیم. در اواخر فیلمبرداری، آنها توانستند فیلم را به کشورهای مختلفی پیش‌فروش کنند. پخش تلویزیونی فیلم نیز به تلویزیون آرته فرانسه، پیش‌فروش شد. در رابطه با حضور دوحه فیلم فستیوال به عنوان تهیه‌کننده و سرمایه‌گذار، خبری که منتشر شده، یا از سر بی‌اطلاعی یا شیطنت‌ است. فستیوال دوحه، هر سال به تعدادی فیلم رقمی به عنوان فاوند (fund)پرداخت کرده و شریک می‌شود. آنها در سال‌های گذشته نیز، مثل بسیاری از جاهای دیگر در دنیا که فاوند می‌دهند و در فیلم‌ها مبلغی سرمایه‌گذاری می‌کنند که معمولا در مقابل بودجه کلی فیلم، درصد بالایی نیست. مسئول فستیوال دوحه قطر، پس از حضورکمپانی ممنتو به‌عنوان تهیه‌کننده در این فیلم، با آنها تماس گرفته و ابراز تمایل کرده بودند که امسال یکی از فاوندهای‌شان را به فیلم فروشنده بدهند وممنتو هم پذیرفته بود. در تیتراژ هم نامشان در کنار تلویزیون آرته فرانسه، با عنوان با همکاری (Association) آرته و دوحه فیلم فستیوال آمده است. سرمایه اصلی فیلم، متعلق به من و کمپانی ممنتو است و نام ممنتو در تیتراژ به همراه نام من، به عنوان تهیه‌کننده و سرمایه‌گذاران فیلم آمده.             اصغر فرهادی      به نظر می‌آید هنوز اولین نمایش فیلم آغاز نشده، عده‌ای حاشیه‌ها را شروع کرده‌اند.   بله و متاسفانه تجربه نشان می‌دهد که این سیر بی‌اخلاقی‌ادامه خواهد داشت. اینکه فاوند یک فستیوال به فیلم که در مقابل سرمایه کلی فیلم قابل توجه نیست و ابراز خوشحالی مدیر فستیوال دوحه نسبت به حضور این فیلم در کن، تبدیل می‌شود به اینکه تهیه‌کننده و سرمایه‌گذار فیلم فروشنده کشور قطر است جز بی‌اخلاقی نمی‌تواند باشد. مطمئن باشید در روزهای آینده، همچون فیلم‌های قبلی‌ام، در بعضی از روزنامه‌ها و سایت‌ها، حرف‌ها و مصاحبه‌های من و گروه فروشنده، همچنین تهیه‌کننده فرانسوی فیلم در بیرون از ایران، با ترجمه‌های غلط و گاها تحریف شده، تبدیل به تیترهایی جعلی خواهد شد و حاشیه‌هایی ایجاد خواهد کرد.خوشبختانه بسیاری، لحن و ادبیات من را می‌شناسند و خودشان می‌توانند تشخیص دهند کدام یک از این اخبار و نقل‌قول‌ها از صحبت‌های من است و کدام یک جعلی.       پخش فیلم در آمریکا چگونه خواهد بود؟   تا چند روز دیگر، پخش‌کننده آمریکایی فیلم قطعی خواهد شد. باتوجه به اینکه کمپانی Sony Pictures Classic، پخش گذشته و جدایی را برعهده داشت و پیگیری‌هایی که برای دیدن فیلم‌ داشته‌اند، حدس می‌زنم در آمریکا سونی فیلم را اکران کند مگر اینکه پخش‌کننده بین‌المللی فیلم تصمیم دیگری بگیرد.     چه زمانی فیلم بعدی‌تان را در اسپانیا با بازی پنه‌لپه کروز، کلید خواهید زد؟   این فیلم قرار بود سال گذشته کلید بخورد. اما زمانی‌که قصه اولیه فیلم فروشنده به ذهنم رسید، بهانه‌ای پیدا شد برای به تاخیر انداختن یک‌ساله آن پروژه. دلتنگ فیلمسازی در ایران بودم و ذهنم کاملا درگیر داستان جدیدی بود که تازه متولد شده بود. همراهی تهیه‌کننده اسپانیایی (پدرو آلمادوار) باعث شد که علی‌رغم همه برنامه‌ریزی‌ها و قرار و مدارها، به تعویق انداختن آن پروژه میسر شود و فیلم فروشنده در ایران به سرانجام برسد. برنامه‌ریزی بر این اساس است که از اوایل پاییز امسال برای ادامه تحقیقات و نگارش دیالوگ‌ها، به مادرید بروم تا در صورت هماهنگی با گروه، فیلم بهار سال آینده کلید بخورد. البته همه این برنامه‌ریزی‌ها منوط بر این است که دوباره سر و کله ایده و قصه جدیدی، پیدا نشود.     آنونسی که از فیلم فروشنده منتشر شده، فضای ملتهبی دارد و مخاطب را به یاد فیلم‌های درباره الی…و جدایی می‌اندازد. این فیلم چقدر در فضای فیلم‌های قبلی شما و موضوعاتی‌ست که در فیلم‌های قبلی به آن پرداخته بودید.   به هر حال من همان فیلمساز هستم، با همان سلیقه و دغدغه‌ها و علایق در فیلمسازی. فیلم در ادامه مسیری‌ست که با فیلم‌های قبلی طی کرده‌ام. برخی از آن موضوعات، نه به عنوان موضوع اصلی، بلکه به عنوان موضوعات فرعی، همچنان در این فیلم نیز مورد اشاره قرار گرفته که البته موضوع اصلی فیلم، با موضوعات قبلی، متفاوت است. آنچه که به عنوان آنونس به آن اشاره کردید، در واقع سه قسمت کوتاه از فیلم است که از سوی جشنواره کن منتشر شده و آنونس فیلم نیست. ظاهرا هر فیلمی که در این رویداد حضور دارد، بخش‌های کوچکی از آن در اختیار تلویزیون‌ها قرار می‌گیرد تا در صورت صحبت یا نقد فیلم، این صحنه‌های کوتاه پخش شود.     پیش‌بینی خودتان درباره بازخورد تماشاگران داخلی و خارجی از نمایش فروشنده چیست؟   حدس می‌زنم مثل فیلم‌های قبلی‌ام، فیلم تماشاگر عام گسترده‌ای در ایران و بیرون از ایران داشته باشد. علی‌رغم اینکه عده‌ای بی‌وقفه در تلاش‌اند تا اینگونه تبلیغ کنند که این فیلم‌ها جشنواره‌ای هستند و بی‌مخاطب، بی‌آنکه اشاره‌ای کنند و یا عامدانه این واقعیت را کتمان می‌کنند که فیلم‌های قبلی من از چهارشنبه‌سوری به این سو، جزو چند فیلم‌ پرمخاطب سال بوده‌اند. درباره فروشنده، از بازخوردی که از پخش‌کنندگان داشته‌ام ونمایش‌های محدودی که تا الان داشته‌ایم، این فیلم هم مثل فیلم‌های قبلی به نظر می‌آید پرتماشاگر باشد.         در زمان اکران فیلم گذشته تاکید داشتید که اکران ایران برایتان در اولویت است. آیا همچنان اکران فروشنده در ایران، اولویت شماست؟   قطعا. همان‌طور که اشاره کردم فیلم پیش از اکران بین‌المللی در ایران به نمایش درخواهد آمد.     باتوجه به رقبایتان در جشنواره مسابقه کن، پیش‌بینی‌تان از موفقیت فیلم، در کن چیست؟   فیلم تازه چند روزی‌ست که آماده شده. تا همین هفته پیش، مشغول میکس صدا و تصحیح رنگ آن بودیم. به همین خاطر فیلم، دیر به دست هیئت انتخاب کن رسید و آنها پس از اعلام اسامی بیست فیلم موفق شدند نسخه بدون اصلاح رنگ و میکس صدای فیلم را ببینند که با تاخیر چند روزه به لیست اضافه کنند. به همین خاطر، هنوز از فیلم فاصله نگرفته‌ام تا بتوانم پیش‌بینی‌ای داشته باشم. اما به هرحال، همین‌که در این فرصت یک‌ساله با همراهی گروه بسیار نازنینی که داشتم، این فیلم بدون هیچ مشکل و دست‌اندازی به سرانجام رسید، برایم موفقیت است. در مسیر ساخت فیلم، متاسفانه یکی از انسان‌های بزرگی را که در زندگی با او رفاقت عمیقی را شروع کرده بودم، از دست دادیم. حسرت تماشای حاصل کار، با زنده‌یاد یدالله نجفی که در طول پیش‌تولید و ساخت فیلم، بیش از یک صدابردار در کنارم بود، همیشه با من خواهد بود. روحش شاد.            گفت‌وگو از شیما غفاری خبرنگار ایسنا   ,فرهنگي و هنري - سينما و تئاتر,صحبت‌های اصغر فرهادی پیش از عزیمت به کن,یکشنبه ۲۶ اردیبهشت ۱۳۹۵ - ۱۳:۲۲,
امیر اسفندیاری در خصوص پخش 8 فیلم توسط بنیاد سینمایی فارابی در کن گفت: تا بخش خصوصی فعال که پاسخ کل فیلم‌های سینمای ایران را بدهد نداشته باشیم، طبیعتا بنیاد سینمایی فارابی نمی‌تواند فیلم‌های زمین مانده را رها کند.    مدیر بین‌الملل بنیاد سینمایی فارابی که در کن حضور دارد در گفت‌وگو با خبرنگار سینمایی ایسنا، اظهار کرد: آیین‌نامه‌ای در حال آماده شدن است تا نسبت بخش خصوصی با بخش دولتی مشخص باشد در عین حال باید زمینه مناسب فراهم شود تا فیلم‌ها بتوانند پاسخ‌شان را بگیرند و بخش‌هایی آن‌ها را نمایندگی کند.    اسفندیاری در خصوص حضور ایران در این دوره جشنواره فیلم کن با بیان اینکه چتر سینمای ایران با مدیریت بنیاد سینمایی فارابی فعالیت خود را در بازار بین‌المللی فیلم کن از سر گرفته است، گفت: در زیر چتر سینمای ایران شرکت‌های فیلمیران، پویانمایی اشراق، خانه سینما، جشنواره بین‌المللی فیلم فجر، سه بخش نوپای خصوصی که پخش فیلم‌هایی چون آبجی، من، هاری و چند فیلم دیگر را بر عهده دارند، حاضر هستند.    این مدیر بین‌الملل ادامه داد: با توجه به برخی از مشکلات پیش‌بینی نشده، شرکت‌های آریا صنعت تخیل، مرکز گسترش سینمای مستند و تجربی، سبز افرنگ فیلم و به‌نگر علیرغم اقدامات به عمل آمده و تکمیل مراحل ثبت نام در بازار نتوانستند در این رویداد سینمایی حضور پیدا کنند.    وی با بیان اینکه بنیاد سینمایی فارابی با مسئولان جشنواره‌های سینمایی و خریداران خارجی مذاکراتی مستمر دارد، افزود: به روال گذشته برنامه نمایش‌های بازار انجام می‌شود که سیانور، امکان مینا، قشنگ و فرنگ، سینما نیمکت از جمله آثار به نمایش درآمده در روزهای گذشته بوده‌اند.    اسفندیاری درباره عدم حضور ایران در بخش پاویون کن که سال گذشته غرفه‌ای در آنجا تدارک دیده شده بود، گفت: آن چادر هزینه جدا و اضافی به ما تحمیل می‌کرد و نمی‌خواستیم چنین هزینه‌ای متقبل شویم و معتقدیم کاربری چتر بسیار بیشتر خواهد بود.    مدیر بین‌الملل سازمان سینمایی فارابی در خصوص حضور پررنگ ایران در این دوره جشنواره کن اظهار کرد: خوشحالیم که در این دوره در بخش اصلی، بخش نوعی نگاه و داوران نماینده داریم و ایران حضور پررنگی در همه بخش‌های کن دارد.           بازار جشنواره کن              بازار جشنواره کن          ,فرهنگي و هنري - سينما و تئاتر,چرا فارابی 8 فیلم در کن عرضه می‌کند؟,دوشنبه ۲۷ اردیبهشت ۱۳۹۵ - ۱۰:۳۲,
در آستانه رونمایی از فیلم فروشنده ساخته اصغر فرهادی در جشنواره کن، بخش‌هایی از این فیلم سینمایی منتشر شد.    به گزارش خبرگزاری دانشجویان ایران (ایسنا)، وب‌سایت سینمایی فیلم استیج (یک سایت آمریکایی) با ارائه بخش‌هایی از فیلم فروشنده ساخته جدید اصغر فرهادی، از آن به عنوان یکی از فیلم‌هایی نام بُرد که بسیاری بی‌صبرانه در انتظار رونمایی از آن در جشنواره کن هستند.    فیلم فروشنده که به عنوان آخرین فیلم به بخش رقابتی جشنواره کن اضافه شد، برای کسب جایزه نخل طلای کن - بهترین فیلم این رویداد سینمایی - با 20 فیلم دیگر رقابت خواهد داشت.    پخش‌کننده جهانی این فیلم، کمپانی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به دلیل آنکه اخیرا فیلمی با نام فروشنده در فرانسه ساخته شده است با عنوان فرانسوی (LE CLIENT) مشتری خواهد بود.    داستان این فیلم که در آن شهاب حسینی و ترانه علیدوستی بازیگران فیلم‌های قبلی فرهادی نقش‌های اصلی را بر عهده دارند، داستان زن و مردی روایت شده که مجبور می‌شوند به یک خانه جدید نقل مکان کنند و در آنجا با مستاجر قبلی خانه جدید دچار چالش می‌شوند.    فروشنده روز 21 می (اول خرداد) یک روز قبل از مراسم اختتامیه و به عنوان آخرین فیلم بخش رقابتی در دو سانس 12 ظهر و 22 شب به وقت محلی روی پرده می‌رود و قرار است از ماه نوامبر در فرانسه اکران عمومی شود.         ,فرهنگي و هنري - سينما و تئاتر,"انتظار ""بی‌صبرانه"" برای رونمایی از فیلم فرهادی",سه‌شنبه ۲۸ اردیبهشت ۱۳۹۵ - ۱۱:۳۳,"اصغر فرهادي,سینما,جشنواره فیلم کن"
یک مدیر سینمایی در بخش بین‌الملل با تشریح برنامه‌های چتر سینمای ایران در جشنواره‌ی فیلم کن گفت: معتقدم مدیران و مسوولانی باید در جشنواره کن حضور داشته باشند که حضورشان مثمرثمر باشد پس قرار نیست لشکرکشی کنیم.    ایرج تقی‌پور که با خبرنگار سینمایی ایسنا گفت‌وگو می‌کرد، درباره‌ی اولویت‌هایشان در جشنواره‌ی کن پیش‌رو توضیح داد: با توجه به برنامه تدوین شده و در راستای اجرای اصل 44 قانون اساسی، تلاش کردیم تا هر کاری که بخش خصوصی می‌تواند انجام بدهد را دولت مرتکب نشود.    مدیریت بین‌الملل سازمان سینمایی کشور ادامه داد: در این راستا، امسال کار توزیع فیلم‌های ایرانی توسط موسسات دولتی انجام نخواهد شد بنابراین ما تشویق کردیم تا شرکت‌های خصوصی در این زمینه فعال شوند چون ما شرکت‌های پخش خصوصی فیلم‌های ایرانی داریم که موفق هم بوده‌اند اما کفایت، این تعداد فیلم سینمایی را نمی‌کنند.     وظیفه فارابی و موسسه رسانه‌های تصویری خدمات زیربنایی است     او خاطرنشان کرد: قطعا در بازار کن در زیر چتر سینمای ایران، یکی دو شرکت خصوصی در زمینه پخش اضافه می‌شوند و وظیفه فارابی، موسسه رسانه‌های تصویری ارائه خدمات زیربنایی است مثلا برای فارابی ارتباط با سازمان‌های بین‌المللی و بازارهای جهانی پیش بینی شده است.    تقی‌پور در پاسخ به اینکه مدیریت چتر سینمای ایران در کن برعهده کیست؟ گفت: چتری که قرار است برپا شود سرپرستی‌اش به فارابی و طبعا به مدیریت بخش بین‌الملل آن امیر اسفندیاری سپرده شده است. در میان پخش‌کنندگان بخش خصوصی هم خانم شهابی، اطبایی و یکی دو موسسه جدید ایرانی که ترجیح‌مان این است که نامشان در آنجا علنی شود کار پخش فیلم‌ها را برعهده دارند، البته کانون ایران‌نوین (خانم علیزاده)، برادران دالوند، حوزه هنری و تعدادی دیگر نیز در بازار کن حضور دارند.    او در پاسخ به اینکه بخش خصوصی همچون محمد اطبایی و کتایون شهابی خارج از چتر سینمایی ایران همیشه غرفه دارند، آیا امسال هم جدا از چتر سینمای ایران غرفه خواهند داشت، گفت: ما تلاش کردیم این دوستان امسال زیر چتر سینمای ایران باشند چون همگی برای یک هدف مشترک کار می‌کنیم و وظیفه ما حمایت از آنهاست اما دوستان ترجیح دادند امسال نیز غرفه‌ای جداگانه‌ای داشته باشند اما امیدوارم وضعیت بین‌الملل سینمای ایران به سمتی برود که آنها نیز از سال بعد زیر چتر سینمای ایران باشند.       از روز اول شرط کردم سفر خارجی نروم     این مسوول در پاسخ به اینکه آیا خودش نیز در کن حضور خواهد داشت، گفت: از روز اول شرط کردم که سفر خارجی نداشته باشم! البته شرط جالبی نیست اما معتقدم مدیران و مسوولانی باید در کن حضور داشته باشند که حضورشان مثمرثمر باشد پس قرار نیست لشکرکشی کنیم.       من اصرار دارم ایوبی به کن برود     او در عین حال خاطرنشان کرد: امسال با توجه به حضور یک فیلم کوتاه، دو فیلم سینمایی (وارونگی و فروشنده) و حضور یک داور ایرانی در بخش اصلی، سال استثنایی برای سینمای ایران خواهد بود و به همین دلیل من اصرار کردم که آقای دکتر ایوبی به عنوان مسوول سینمایی به کن بروند چون به نظرم فروشنده به عنوان یکی از فیلم‌های بخش رقابتی بیش از 80 درصد شانس دریافت جایزه دارد.      تقی‌پور در پاسخ به اینکه موسسه رسانه‌های تصویری قطعا فیلمی در کن عرضه نخواهد کرد، گفت: قطعا همینطوری خواهد بود! اما موسسه نمایندگانی در کن خواهد داشت.    موسسه عهده‌دار وظایف زیر بنایی شده است از جمله راه‌اندازی مرکز اطلاعات سینمای کشور به زبان انگلیسی، پایگاه خبری سینمای ایران، چند وب سایت اطلاع‌رسانی دیگر برای تشویق سرمایه‌گذاری و تاسیس مرکز ملی آپلود فیلم‌های ایرانی که از برنامه‌های درازمدت ماست.     چرا امسال سینمای ایران در کن پاویون ندارد؟     او در پاسخ به اینکه چرا امسال پاویون در کن برای سینمای ایران تدارک دیده نشده، گفت: به نظرمان چتر سینمای ایران و پاویون با هم ضرورتی نداشت به هرحال علاوه بر صرفه‌جویی در بخش هزینه، احساس کردیم کارهایی که می‌خواهیم انجام بدهیم را می‌توانیم در زیر چتر سینمای ایران پیگیری کنیم.       کدام مدیران عازم کن می‌شوند؟     این مدیر فرهنگی در پاسخ به اینکه کدام یک از مدیران سینمایی عازم کن خواهد شد به ایسنا گفت: غیر از یکی دو نفر و شخص آقای ایوبی که به اصرار من قرار است بروند _‌به خاطر سال استثنایی سینمای ایران _ که البته امیدوارم که بروند؛ بقیه مدیران یکی، دو نفر هستند.    او اظهار امیدواری کرد که برنامه جامع فعالیت‌های بین‌المللی سینمای ایران که در حال تدوین است به زودی ابلاغ و به تدریج از این آشفتگی‌ای که در عرصه بین‌المللی سینمای ایران شاهدیم فاصله بگیریم و به جایگاه واقعی آن برسیم.     موسسات سازمان سینمایی فیلم ارایه نمی‌کنند     تقی‌پور در پایان در پاسخ به اینکه قطعا هیچ‌کدام از موسسات و بنیاد فارابی که زیر مجموعه سازمان سینمایی است، فیلمی در کن ارائه نخواهد کرد، گفت: قطعا از طرف موسسه رسانه‌های تصویری فیلمی ارائه نخواهد شد اما یک فیلم را قبل از اینکه من مسوولیت‌ قبول کنم، بنیاد سینمایی فارابی پخشش را بر عهده گرفته بود بنابراین احتمالا فارابی یک فیلم داشته باشد. اما موضوع مرکز گسترش یک موضوع جداگانه‌ای است چون جایگزین دیگری در بخش، پخش فیلم‌های کوتاه و مستند در عرصه جهانی نداریم بنابراین به محض اینکه موسسه‌ای در بخش خصوصی در این حوز فعال شود، مرکز گسترش به وظایف زیربنایی‌اش می‌رسد.      همچنین طبق پیگیری خبرنگار سینمایی ایسنا از سینماگرانی که در جشنواره‌ی فیلم کن حضور خواهند داشت، رضا میرکریمی، کمال تبریزی از جشنواره‌ی جهانی فجر و محمد مهدی عسگرپور (کارگردان) برای شرکت در اجلاس فیاپف به عنوان یکی از اعضاء آن در این رویداد حضور خواهند داشت.    علیرضا تابش، امیر اسفندیاری، وحید اسفندیاری و کامیار محسنین از بنیاد سینمایی فارابی در این رویداد حضور خواهد داشت.      از میان شرکت‌های توزیع و تولید فیلم‌های ایرانی، محمد اطبایی (مستقل‌های ایرانی)، کتایون شهابی، برداران دالوند از آریا صنعت هنر، علی نوری اسکویی از شرکت انیمیشن اشراق، نگین موسوی و میثم معراجی از فیلمیران، نمایندگانی از مرکز گسترش سینمای مستند و تجربی و حوزه هنری در این رویداد سینمایی حضور خواهند داشت.         ایرج تقی‌پور        ,فرهنگي و هنري - سينما و تئاتر,قرار نیست به «کن» لشکرکشی کنیم,چهارشنبه ۲۲ اردیبهشت ۱۳۹۵ - ۰۰:۴۸,
یک حمله تروریستی جعلی در نزدیکی یکی از لوکس‌ترین هتل‌های کن موجب ترس و وحشت میهمانان جشنواره فیلم کن شد.    به گزارش خبرگزاری دانشجویان ایران (ایسنا)، در حالی که جشنواره فیلم کن امسال در سایه تدابیر شدید امنیتی و ضد تروریستی در حال برگزاری است یک مانور ضدتروریستی توسط یک شرکت اینترنتی در فرانسه در نزدیکی هتل لوکس Hotel du Cap که محل اقامت میهمانان سرشناس جشنواره کن شد و برای دقایقی موجی از ترس و وحشت در جشنواره ایجاد کرد.    به گزارش هالیوود ریپورتر، در این حمله تروریستی جعلی، 6 مرد با ظاهر نظامی و کلاه پوش، سوار بر قایق به سمت Hotel du Cap کن حرکت کردند و یکی از آنها با بالا رفتن از پله‌ها به سمت میهمانان وحشت‌زده در تراس هتل رفت. در این زمان یکی از میهمانان فریاد می‌زند و همه میهمانان از صندلی‌های خود و با وحشت به سمت محوطه استخر پا به فرار می‌گذارند.    شیرین کاری تبلیغاتی این شرکت اینترنتی فرانسوی در جریان برگزاری جشنواره فیلم کن با انتقادات بسیار شدیدی رو به روشده است.    پس از حملات تروریستی در بروکسل و پاریس، مسئولان برگزاری جشنواره فیلم کن از بیم بروز احتمالی حملات تروریستی توسط داعش بیش از 500 مامور به پرسنل امنیتی خود اضافه کردند.    حتی یک مانور مقابله با تروریسم نیز چند هفته قبل از آغاز جشنواره با حضور 200 نیروی داوطلب در مرکز شهر کن برگزار شد که در آن حمله فرضی تروریستی به کاخ جشنواره فیلم کن، زخمی شدن عده‌ای روی فرش قرمز و تسلط نیروهای نظامی و پزشکی فرانسه بر این وضعیت شبیه‌سازی شد.    دیوید لیسنارد شهردار کن نیز پیش از این گفته بود 500 دوربین مداربسته در شهر تعبیه شده است تا کن تحت کنترل‌ترین شهر فرانسه باشد و همچنین اعلام کرد که تدابیر شدید امنیتی موجب ایجاد اختلال در برگزاری رویدادهای گوناگون جشنواره نخواهد شد.    شصت‌ونهمین جشنواره فیلم کن از فردا11 می (22 اردیبهشت) آغاز می‌شود و تا 22 می (دوم خرداد) ادامه خواهد داشت.     ,فرهنگي و هنري - سينما و تئاتر,وحشت میهمانان کن از یک حمله تروریستی جعلی,یکشنبه ۲۶ اردیبهشت ۱۳۹۵ - ۱۰:۲۴,"سینما,جشنواره فیلم کن"
بازار جشنواره‌ی فیلم کن که این روزها همزمان با برپایی این رویداد سینمایی در فرانسه برپاست علاوه بر نمایش فیلم‌های ایرانی،میزبان پخش‌کنندگان خصوصی و دولتی سینمای ایران است.    طبق پیگیری خبرنگار سینمایی ایسنا، در روزهای اولیه برپایی این بازار، فیلم‌های سیانور بهروز شعیبی، امکان مینا کمال تبریزی، قشنگ و فرنگ وحید موسائیان و سینما نیمکت محمد رحمانیان در بازار جشنواره‌ی کن به نمایش درآمده‌اند.    دختر رضا میرکریمی و خانه‌ای در خیابان چهل و یکم حمیدرضا قربانی هم 25 اردیبهشت در بازار به نمایش درمی‌آیند.    یکشنبه 26 اردیبهشت مصادف با 15 می رویای آب ساخته فرهاد مهران‌فر، برادرم خسرو احسان بیگلری و روز دوشنبه 27 اردیبهشت ماه فیلم نفس به کارگردانی نرگس آبیار و ربوده شده بیژن میرباقری در بازار کن به نمایش درخواهند آمد.    به گزارش ایسنا، امسال همچون سال قبل، صدا و سیما غرفه‌ای در بازار کن ندارد.    اما چتر سینمای ایران که پخش‌کنندگان دولتی سینمای ایران در آن حاضر هستند، امسال بنیاد سینمایی فارابی برخلاف آنچه مسوولان دولتی پیش بینی کرده بودند که عرضه فیلم‌ها توسط بخش خصوصی انجام خواهد شد و فارابی تنها یک فیلم خواهد داشت اما فیلم‌های چون سیانور، امکان مینا، قشنگ و فرنگ، سینما نیمکت، خانه‌ای در خیابان چهل و یکم، رویای آب، ربوده شدهتوسط این پخش‌کننده دولتی (فارابی) عرضه می‌شود.    البته طبق وعده‌ی مسوولان؛ موسسه رسانه‌های تصویری فیلمی عرضه نمی‌کند اما برخی کارمندان سابق و فعلی موسسات دولتی همچون موسسه رسانه‌های تصویری به عنوان پخش‌کنندگان خصوصی وارد فعالیت شده‌اند و فیلم عرضه می‌کنند، از جمله علی قاسمی دو فیلم من و 360 درجه را عرضه می‌کند و الهه نوبخت که دیگر در موسسه فعالیت نمی‌کند، شرکتی را مستقلا تحت عنوان الی ایمیج راه‌اندازی کرده است که دو فیلم هاری و تنهایی را عرضه می‌کند.    اما از پخش‌کنندگان دیگری که زیر چتر سینمای ایران فعالیت می‌کنند، می‌توان از فیلمیران نگین موسوی نام برد.      بنا بر این گزارش، از غرفه‌های دیگری که توسط پخش‌کنندگان ایرانی در بازار کن و خارج از چتر سینمای ایران برپا شده‌اند می‌توان از آیات فیلم نام برد که برای اولین‌بار است که در بازار کن حضور دارد و بادیگارد حاتمی‌کیا، ایستاده در غبار محمد حسین مهدویان،فهرست مقدس محمد همدانی، هیهات که توسط چهار کارگردان دانش اقباشاوی، هادی ناییجی، هادی مقدم‌ دوست، سید روح‌ الله حجازی ساخته شده است را عرضه می‌کند.      نسرین میرشب کمپانی دریم‌لب هم در غرفه‌ی مستقلی فیلم دختر میرکریمی، مالاریا پرویز شهباری، ابد و یک روز سعید روستایی، دوئت نوید دانش ، اینجا کسی نمی‌میرد حسین کندری، جدایی نوید محمودی، رویای دم صبح مهرداد اسکویی، خشم و هیاهو هومن سیدی،‌ مستند والدراما عباس امینی را پخش می‌کند.      محمد اطبایی (مستقل‌های ایرانی) عرضه‌ی جهانی لانتوری رضا درمیشیان ، آآادت نمی‌کنیم ابراهیم ابراهیمیان، به دنیا آمدن محسن عبدالوهاب، نفس نرگس آبیار، تمارضعبد عبست، جاودانگی مهدی فرد قادری، خشکسالی و دروغ پدرام علیزاده را برعهده دارد.    کتایون شهابی هم که جزو هیات داوران جشنواره‌ی کن است، وارونگی بهنام بهزادی، لاک قرمزی سیدجمال سیدحاتمی، باران می‌بارد کاری مشترک از علیرضا امینی و علی مردانی را پخش می‌کند.    سازمان سینمایی سوره هم پخش جهانی دلبری سید جلال اشکذری را برعهده دارد.    مرجان علیزاده به طور مستقل از کانون ایران نوین به عنوان شرکت IRAN Arthouse film کار می‌کند و چهارشنبه سروش محمدزاده، قیچی کریم لک‌زاده، زمانی دیگر ناهید حسن‌زاده، نیم بهمن کامیار، مات صبا کاظمی، ماحی داود خیام را پخش جهانی می‌کند.      به گزارش ایسنا، بازار فیلم جشنواره‌ی کن این روزها در شهر ساحلی کن فرانسه برپاست.       ,فرهنگي و هنري - سينما و تئاتر,"سینمای ""ایران"" در بازار کن چه می‌کند؟",شنبه ۲۵ اردیبهشت ۱۳۹۵ - ۰۲:۲۳,
رئیس سازمان سینمایی کشور از احتمال سفر خود به فرانسه برای شرکت در جشنواره‌ کن خبر داد.  حجت‌الله ایوبی در پاسخ به این پرسش خبرنگار ایسنا که با توجه به حضور چشمگیر سینمای ایران در بخش‌های مختلف جشنواره‌ فیلم کن، آیا امسال در این رویداد معتبر حاضر خواهید شد؟، تصریح کرد: امسال به دلیل اینکه ما دو فیلم (فروشنده ساخته‌ اصغر فرهادی و وارونگی ساخته‌ بهنام بهزادی) را در جشنواره‌ کن داریم و یکی از اعضای هیئت داوران (کتایون شهابی، پخش‌کننده‌ بین‌المللی) نیز ایرانی است، به احتمال زیاد به جشنواره کن می‌روم. زمان این سفر هنوز قطعی نشده اما به احتمال زیاد به مدت یک روز در جشنواره‌ کن حضور خواهم داشت.  رئیس سازمان سینمایی همچنین درباره‌ تعیین تکلیف بودجه‌ خانه‌ سینما گفت: مبلغ و زمان تخصیص این بودجه هنوز مشخص نیست اما در دو سه هفته آینده مشخص خواهد شد.  ایوبی درباره رفع مشکلات صندوق بیمه بیکاری هنرمندان و پیدا کردن یک راه حل مقطعی نیز اظهار کرد: راهکار این مشکل فراتر از سازمان سینمایی است. این مسئله‌ای است که هنوز نتوانستیم حل کنیم. باید دیگران به کمک ما بیایند و حل این مسئله به تنهایی از عهده ما برنمی‌آید.  وی که دوشنبه پس از پایان جشن سینمای جوان در سالن سوره‌ حوزه‌ هنری به پرسش خبرنگاران پاسخ می‌گفت، درباره‌ گلایه‌های فیلمسازان فیلم کوتاه در مورد کمبود حمایت‌ها نیز گفت: بودجه‌های ما اساسا در حد حمایت و کمک به خیل عظیم جوانانی که در سراسر کشور در این زمینه فعالیت می‌کنند، نیست. اما امسال با توجه به رونق سینما شاید بشود از بخش حرفه‌ای کمتر حمایت کرد و آنها بتوانند پول‌های خودشان را از گیشه دربیاورند.  او درباره‌ حمایت‌های سازمان سینمایی از انجمن سینمای جوانان در سال جاری توضیح داد: امسال در بخش تولید، نگاه ویژه‌ای به انجمن داریم و حدود 300 فیلم کوتاه تولید خواهیم کرد. با همه‌ کارهایی که در سازمان سینمایی و انجمن سینمای جوانان انجام خواهد شد، فکر می‌کنم فیلمسازان فیلم کوتاه سال بهتری خواهند داشت.  ایوبی ادامه داد: سال گذشته بودجه تولید ما در انجمن بسیار ناچیز بود اما امسال این بودجه چند برابر شده و مهم‌ترین حمایتی که بچه های فیلمساز از ما انتظار دارند حمایت در بخش تولید و روزآمد کردن تجهیزات است که برای آن هم بودجه‌ای دیده شده است.  رئیس سازمان سینمایی در پایان به حمایت‌های این سازمان از دفاتر استانی انجمن سینمای جوانان ایران هم اشاره کرد و گفت: امسال برای اولین بار بعد از حدود یک دهه علاوه بر حمایت‌های کلی، بودجه‌ای هم به طور مستقل برای تولید در دفاتر استان‌ها در نظر گرفته شده که در این چارچوب حدود 300 فیلم، با حمایت سازمان سینمایی تولید خواهد شد.   ,فرهنگي و هنري - سينما و تئاتر,ایوبی: به احتمال زیاد به «کن» می‌روم,دوشنبه ۲۷ اردیبهشت ۱۳۹۵ - ۲۱:۰۸,
body,category,title,pubDate,tags
گروهک تروریستی داعش برای ادای فریضه حج ساکنان مناطق تحت اشغال خود، شرایط سنی و رهن و ضمانت تعیین کرد.    به گزارش ایسنا، شفقنا به نقل از پایگاه خبری کلنا شرکاء وابسته به مخالفان سوری نوشت: گروهک تروریستی داعش با تغییر در موضع قبلی در قبال ادای فریضه حج از سوی ساکنان مناطق تحت اشغال خود، اعلام کرد که بنا به شرایط مشخصی به آنها اجازه می‌دهد فریضه حج را به عنوان یکی از ارکان دین مبین اسلام به جای آورند.    بر اساس این گزارش، افراد ساکن مناطق تحت اشغال داعش و خواهان ادای فریضه حج باید متولد سال 1970 میلادی و قبل از آن باشند، دوره شریعت را پشت سر گذاشته و برای تضمین بازگشت به محل زندگی خود پس از پایان موسم حج نیز باید اسناد مالکیت مورد تأیید از قبیل سند خانه را به رهن بگذارند و دو تن از عناصر وابسته به این گروهک تروریستی نیز ضامن آنها شوند.    گروهک تروریستی داعش همچنین از افراد خواهان ادای فریضه حج در مناطق تحت اشغال خود خواست که برای اثبات هویت خود، فتوکپی شناسنامه، دو قطعه عکس و فتوکپی مجوز رسمی حج را به همراه داشته باشند.    بدین ترتیب، شروط داعش عبارتند از: 1- داشتن معرفی‌نامه از دو تن از عناصر داعش، 2- سپردن وثیقه ملکی به داعش برای بازگشت، 3- فرد متولد 1970 میلادی و قبل از آن باشد، 4- دوره آموزشی داعش را دیده باشد.    هنوز معلوم نیست این افراد با چه گذرنامه‌ای و از چه طریق می‌توانند به حج بروند.     ,رسانه هاي ديگر - رسانه ديگر,شروط داعش برای سفر حج,شنبه ۱ خرداد ۱۳۹۵ - ۱۰:۳۰,
عکس زیر، شوخی دوستان یک جانباز جنگ‌ سوریه را با او نشان می‌دهد.    به گزارش ایسنا، پارسینه با انتشار این عکس و توضیح آن نوشت: بر روی پلاکاردی که در عکس دیده می‌شود، از توسط ابوبکر بغدادی رهبر داعش نوشته‌ شده است: این دفعه را از کشته شدن دررفتی!            ,رسانه هاي ديگر - رسانه ديگر,عکس / پلاکارد ابوبکر بغدادی در مازندران!,شنبه ۱ خرداد ۱۳۹۵ - ۱۷:۴۹,
در جلسه‌ای بودیم و هرکس داشت خودش را معرفی می‌کرد، همه یا فوق ‌لیسانس داشتند، یا دکترا و تخصص‌های بالا، نوبت که به من رسید گفتم من زینت دریایی هستم، فوق پنجم دارم. همه زدند زیر خنده، گفتم خب چه‌کار کنم، تا کلاس پنجم بیشتر درس نخوانده‌ام و فکر کردم اگر بگویم تا پنجم بیشتر نخوانده‌ام خیلی کم است، گفتم فوق پنجم. این را می‌گوید و خودش هم می‌خندد.    به گزارش ایسنا، روزنامه شرق در ادامه می‌نویسد: زینت دریایی کسی که سال‌هاست در روستای سلخ در جزیره قشم به کارهای عام‌المنفعه مشغول است، در ١٦ سالگی در حرکتی ساختارشکنانه، برقع سنتی را که همه زنان جزیره باید می‌پوشیدند از چهره برداشت و به‌دنبال آن به گفته خودش کلی حرف‌ها و مشقت‌ها را هم تحمل کرد.    داستان زندگی زینت دریایی پیش از این در کتابی به نام در گرگ و میشِ راه به قلم ابراهیم مختاری، سینماگر و مستندساز، نوشته و منتشر شده است، این کتاب را نشر چشمه با عنوان فرعی تلاش مداوم زنی در جامعه بسته و مردسالار چاپ کرده است. علاوه بر این یک فیلم و چند مستند هم درباره او ساخته شده.    زینت، حالا حدود یک سال است خانه خودشان در روستای سلخ را به اقامتگاه بوم‌گردی تبدیل کرده تا پذیرای میهمانان و گردشگرانی باشد که برای دیدن جذابیت‌های قشم راهی این جزیره می‌شوند. این اقدام او برای حدود ٢٠٠ نفر به‌صورت مستقیم و غیرمستقیم شغل و محل کسب درآمد شده است، ٩٦ زن اهل سلخ در کار تولید صنایع دستی و فروش آن به گردشگران هستند و بقیه هم یا در آشپزخانه و دیگر قسمت‌های خانه مشغولند، یا راهنمای گردشگران برای دیدن جزیره هستند، اعضای گروه موسیقی سنتی‌ زار، صیادان سنتی، راننده‌هایی که گردشگران را جابه‌جا می‌کنند و... را هم باید به اینها اضافه کرد.    زینت دریایی در گفت‌وگویی با شرق درباره تجربه کاری‌اش و اینکه چطور شد خانه محل زندگی خود و اعضای خانواده‌اش را به اقامتگاهی برای اسکان گردشگران تبدیل کرد، این‌گونه توضیح داد: من از ١١ سالگی‌ام در روستای سلخ فعالیت اجتماعی داشتم، آن موقع کار تزریقات و پانسمان را یاد گرفتم و در روستا انجام می‌دادم، از ١٦ سالگی ماما بودم، بعدها برای مبارزه با اعتیاد تلاش کردیم و توانستیم حدود ٧٠ نفر از اهالی را ترک بدهیم، در زمینه بهداشت محیط و بهداشت محل کار، کلرزنی آب آشامیدنی و... هم تلاش‌ها و فعالیت‌هایی کردم. علاوه بر این از حدود ٢٠ سال پیش با همراهی تعداد زیادی از خانم‌های روستا، تعاونی تولید و فروش صنایع دستی را در سلخ راه‌اندازی کردیم که گاهی آثار آنها را در نمایشگاه می‌فرختیم و بعضی وقت‌ها هم زن‌ها خودشان کالا‌به‌کالا محصولات را بین هم عوض می‌کردند و...؛ بعدها به‌دلیل اینکه من از روستا رفتم، آن تعاونی تعطیل شد و وقتی برگشتم تلاش کردم دوباره آن را احیا کنم، با این کار دختران و زنان جوان روستا مشغول به کار شدند و برای خودشان راه درآمدی پیدا کردند.    او می‌افزاید: اما در ادامه دیدم با این کار همه اهالی نمی‌توانند مشغول شوند و درآمد داشته باشند، به همین دلیل کار گردشگری را شروع کردیم که هرکسی که توانست و مایل بود بیاید وسط و بخشی از کار را بگیرد، برای مثال برخی از زنان روستا که خودشان هم سرپرست خانوار بودند؛ اما سنشان بالاست و چشم‌هاشان نمی‌بیند که صنایع دستی درست کنند، به این فکر می‌کردیم که برای اینها چه کاری انجام دهیم، به همین دلیل به غیر از اتاق‌های خانه خودمان، در ٢٦ خانه روستا یک اتاق را برای اسکان گردشگران تجهیز کردیم، سرویس بهداشتی را استانداردسازی کردیم که این خانواده‌ها هم از این طریق مقداری درآمد داشته باشند. الان با همین امکانات می‌توانیم در یک شبانه‌روز از ١٥٠ نفر با اقامت، صبحانه، ناهار و شام پذیرایی کنیم.    آن‌گونه که زینت به شرق می‌گوید، ایده این کار از مراسم عروسی پسرش به ذهنش خطور کرد، او و خانواده‌اش بعد از بازگشت دوباره به روستای سلخ یک مراسم عروسی سنتی با حضور حدود ٢٠٠ میهمان از شهرهای مختلف ایران در روستا برگزار کردند، هنگام برگزاری مراسم، هرکدام از اهالی روستا تعدادی از میهمانان را اسکان دادند و همین نقطه شروعی شد برای ایده راه‌اندازی اقامتگاه روستایی گردشگری در سلخ.    حالا هرکدام از اهالی روستا به‌نوعی در این پروژه گردشگری روستایی مشغول به کار هستند، گروهی از اهالی که پیش از این در کار نواختن موسیقی سنتی ‌زار بودند، حالا بخش تقریبا ثابتی از کار این خانه شده‌اند، اگر میهمانان خانه زینت دریایی زیاد باشند و تقاضای اجرای موسیقی کنند، این گروه برای آنها خواهند نواخت. اعضای گروه اغلبشان سن بالایی دارند و برخی از آنها بیشتر از ٥٠ سال است که سازهای این موسیقی را می‌نوازند؛ اما پیش‌ از‌ این هیچ منبع درآمدی دست‌کم از راه نواختن موسیقی نداشتند.    ٢٧ نفر از اهالی روستا، شامل ٢١ زن و شش مرد هم به‌صورت مستقیم و ثابت در این خانه کار می‌کنند، کارهایی مانند تهیه نان و غذا و مرتب‌کردن محل اقامت و خواب گردشگران و... .    از زینت دریایی پرسیدم، واکنش اولیه اهالی به این کار چه بوده است و پیش‌بینی خودت از آینده و وضعیت روستای سلخ و اهالی‌اش چیست، او در پاسخ این‌گونه توضیح داد: اهالی روستا در مجموع راضی هستند، چون در چند سال گذشته در منطقه ما شغل کاذب و مخرب قاچاق سوخت به یکی از اصلی‌ترین محل‌های درآمد برای برخی تبدیل شده بود که واقعا آثار مخرب و خطرناکی داشت، هم به‌لحاظ فرهنگی و هم به‌لحاظ زیست‌محیطی به منطقه آسیب‌های وحشتناکی وارد کرد، ریختن و نشت گازوییل در آب دریا، زیستگاه‌های سنتی و صیدگاه‌های قدیمی اطراف روستا را از بین برد، در این محل‌ها در گذشته یک بچه پنج، شش ساله می‌رفت و با یک ابزار ساده به‌راحتی ماهی می‌گرفت برای ناهار یک خانواده پنج نفره؛ اما حالا وضعیت آن‌قدر خراب شده که یک لنج بزرگ می‌رود وسط دریا بعد از کلی مشقت چهار کیلو ماهی می‌آورد. مردم اینها را دیده‌اند و خواستار تغییر وضعیت هستند.    او در ادامه می‌گوید: اما به نظر خودم چیزی که خیلی وحشتناک‌تر است، اثرات مخرب فرهنگی این شغل کاذب روی ذهن جوانان روستاست، این‌قدر که همه توی کار قاچاق بودند و افرادی یک‌شبه‌ میلیونر شدند، مغز جوان‌های سالم و آماده کار، آسیب‌ دیده و حاضر نیستند سراغ شغل‌های آهسته و پیوسته بروند، نمی‌خواهند با گذاشتن سنگ روی سنگ موفق شوند، من می‌خواستم این را شروع کنم که به آنها نشان دهم می‌شود این‌طوری هم موفق شد، شغل سازنده و مفیدی نیز وجود دارد، هم برای فرهنگ روستا خوب است هم به کمک محیط ‌زیست می‌آید.    زینت دریایی سه فرزند دارد؛ یک دختر و دو پسر که دو نفر از آنها خارج از کشور مشغول تحصیل هستند و یکی از آنها در روستای سلخ به مادر کمک می‌کند، شوهرش نیز صیاد است و در تعاونی صیادان روستا کار می‌کند. آنها زمانی که زینت فقط ١٢ سال و‌ پنج ماه داشت با هم ازدواج کردند و ١٤ سال و هفت ماهه بود که اولین بچه‌اش را به دنیا آورد، شوهری که به گفته زینت، عاشق هم هستند و از همان زمان که او به‌عنوان یک بهورز و ماما برقع را برداشت با وجود سختی‌ها و ملامت‌های بسیاری که کشید؛ اما همیشه و تا همین امروز حامی همسرش بوده است، هرچند ابتدا مخالف کارهای او بود.     ,رسانه هاي ديگر - رسانه ديگر,گفت‌وگو با زنی که یک روستا را متحول کرد,شنبه ۱ خرداد ۱۳۹۵ - ۱۳:۱۰,
مقام‌های آمریکایی اعلام کرده‌اند که رهبر طالبان افغانستان احتمالا در جریان حمله هوایی آمریکا در نزدیکی مرز پاکستان و افغانستان کشته شده است. اداره امنیت ملی (سازمان اطلاعات) افغانستان نیز کشته شدن ملا اختر منصور را تایید کرده است.  به گزارش خبرگزاری دانشجویان ایران (ایسنا)، به نقل از خبرگزاری رویترز، ‌این مقام‌ها اعلام کرده‌اند که ملا اختر منصور، رهبر طالبان افغانستان، در حمله روز شنبه در منطقه‌ای دورافتاده در پاکستان، واقع در مرز مشترک این کشور با افغانستان در حمله هواپیمای بدون سرنشین آمریکایی کشته‌ شده است.  پیتر کوک، سخنگوی پنتاگون، حمله هوایی علیه منصور در منطقه‌ای در مرز پاکستان و افغانستان را تایید اما از ارائه اطلاعات درخصوص سرنوشت وی خودداری کرد.     ملا اختر منصور   این در حالی است که مقام‌های آمریکایی که خواستند نامشان فاش نشود، به رویترز اعلام کردند که وی احتمالا کشته شده است.  کوک گفت: ما همچنان در حال ارزیابی نتایج این حمله هستیم و در صورت دسترسی به اطلاعات بیشتر، جزییات آن را اعلام خواهیم کرد.  وی منصور را مانعی برای صلح و آشتی میان دولت افغانستان و طالبان خواند و گفت که او در طراحی حملات که تهدیدی علیه نیروهای آمریکا، افغانستان و متحدان آمریکا بود، دست داشته است.  یک مقام آمریکایی دیگر که خواست نامش فاش نشود نیز گفت: در پی این حمله هوایی منصور و یک شبه نظامی دیگر که سوار بر یک وسیله نقلیه در یک مکان دورافتاده در جنوب غربی شهر احمدوال بودند، مورد هدف قرار گرفتند.    این مقام آمریکایی گفت که نیروهای عملیات ویژه آمریکا از هواپیماهای بدون سرنشین در ماموریتی که مجوز آن از سوی باراک اوباما، رییس جمهوری آمریکا صادر شده بود، استفاده کرده‌اند.  وی افزود که این حمله ساعت شش صبح شنبه به وقت محلی افغانستان صورت گرفته است.     منطقه احمدوال   از دیگر سو جان کری، وزیر خارجه آمریکا رهبر طالبان را تهدیدی مستمر برای آمریکا و افغانستان خواند. وی تاکید کرد روسای جمهور افغانستان و پاکستان در جریان این حمله قرار داشتند.  دولت افغانستان هم با تایید خبر حمله هوایی آمریکا به ملا اختر منصور، اعلام کرد منتظر اخبار بیشتر درباره مرگ رهبر طالبان است.  دفتر ریاست جمهوری افزوده که در صورت کشته شدن ملا منصور، فرصت جدیدی برای آن گروه‌های طالبان است که می‌خواهند از جنگ و خون ریزی دست کشیده، از خاک بیگانگان به وطن برگشته و به روند صلح بپیوندند که از جانب خود افغانها پیش برده می‌شود.  ارگ ریاست جمهوری از تمامی گروه‌های طالبان خواسته که از داعیه مردم و دولت افغانستان برای تامین صلح استقبال نموده و به زندگی صلح آمیز بپیوندند.  در اطلاعیه امروز دفتر ریاست جمهوری افغانستان آمده که او (ملا اختر منصور) با پناه گرفتن در خاک بیگانه همچنان به تزویر، کتمان حقایق، کشتار مردم بیگناه، ترور، وحشت، قاچاق مواد مخدر و جلوگیری از پیشرفت و توسعه افغانستان دست می‌زد و در تداوم جنگ لجوجانه تاکید می‌کرد.  ریاست جمهوری افغانستان افراد وابسته به او را به قساوت علیه مردم متهم کرده‌ است.  در این اطلاعیه آمده که این عملیات بار دیگر نشان می‌دهد که تروریست‌ها و آنانیکه جنگ و خشونت پیشه‌شان است، در هیچ جای مصون نخواهند بود.  عبدالله عبدالله، رییس اجرایی دولت افغانستان نیز گفت در صورتی که گزارش‌ها درخصوص کشته‌ شدن ملا اختر منصور، رهبر طالبان در حملات هوایی آمریکا صحت داشته باشد، انتظار می‌رود تغییرات بزرگی در رهبری این گروه در افغانستان ایجاد شود.  در همین حال اداره امنیت ملی افغانستان تایید کرده که ملا اخترمحمد منصور، رهبر گروه طالبان عصر دیروز در حمله هوایی در ایالت بلوچستان پاکستان کشته شده است.  این اداره با صدور اعلامیه‌ای گفته که ملا منصور حوالی ساعت ۳:۴۵ عصر دیروز به وقت محلی در جاده عمومی در منطقه دالبندین ایالت بلوچستان پاکستان کشته شد.  سازمان اطلاعات افغانستان نوشته که رهبر گروه طالبان از مدتی به این سو تحت تقصیب جدی بود و دیروز در حالی که بر یک خودرو سوار بود هدف حمله هوایی قرار گرفت و همراه با سایر سرنشینان این خودرو از بین رفت.  در اعلامیه اداره امنیت ملی افغانستان ذکری از حمله هواپیمای بدون سرنشین، پهپاد، آمریکا نشده است.    هم‌زمان یک فرمانده ارشد طالبان نیز کشته شدن ملا اختر منصور را تایید کرد. ملا عبدالرئوف به آسوشیتدپرس گفت منصور در حمله هوایی جمعه شب در منطقه مرزی افغانستان و پاکستان کشته شده است.      این در حالی است که یک رهبر دیگر طالبان نزدیک به منصور که خواست نامش فاش نشود، در گفت‌وگو با رویترز خبر مرگ وی را تکذیب کرد.    این فرمانده گفت: ما این اخبار بی‌اساس را شنیده‌ایم، ‌اما این اولین بار نیست که ما این گزارش‌ها را دریافت می‌کنیم. من می‌خواستم فقط این را به شما بگویم که ملا منصور کشته نشده است.  در ماه دسامبر برخی رسانه‌ها اعلام کردند که منصور در جریان تیراندازی در منزل یک رهبر دیگر طالبان در نزدیک شهر کویته پاکستان زخمی و احتمالا کشته شده است.    در همین حال حسین حقانی، سفیر پیشین پاکستان در آمریکا، عنوان داشت که روابط نیروهای نظامی آمریکا و پاکستان تیره خواهد شد و این مساله آژانس اطلاعاتی پاکستان را در حالت آماده‌باش قرار می‌دهد.  یک مقام وزارت خارجه آمریکا اعلام کرد که پاکستان و افغانستان از این حمله اطلاع داشته‌اند، اما از بیان اینکه آیا آن‌ها پیش از این حمله از آن مطلع شده‌اند یا خیر، ‌خودداری کرد.       ,بين الملل - آسيا،خاورميانه,سازمان اطلاعات افغانستان کشته شدن رهبر طالبان را تایید کرد,یکشنبه ۲ خرداد ۱۳۹۵ - ۰۸:۴۹,
موسی یکی از 85 نفری است که از سال 2014 تاکنون به اتهام پیوستن و ارتباط با داعش در آمریکا محاکمه می‌شوند.    به گزارش ایسنا، نامه‌نیوز به نقل از واشنگتن‌تایمز نوشت: یک شهروند اهل نیویورک که به تازگی از داعش جدا شده، خاطراتش از دوران حضور در میان اعضای این گروه تروریستی را در گفت‌وگو با یک رسانه آمریکایی بازگو کرده است.    این شهروند آمریکایی، پیوستنش به گروه تروریستی داعش را بدترین تصمیم در دوران زندگی‌اش خواند.    قرار است مصاحبه کامل این جوان آمریکایی با شبکه خبری ان‌.بی‌.سی نیوز جمعه آینده از این شبکه پخش شود.    موسی، 27 ساله و دانشجوی سابق دانشگاه کلمبیا پنج ماه در میان اعضای گروه تروریستی داعش در سوریه زندگی کرد. به گفته اف.بی.آی، وی اکنون به دو اتهام بازداشت شده است؛ یکی فراهم کردن تجهیزات مورد نیاز برای حمایت از این سازمان تروریستی و دیگری دریافت آموزش‌های نظامی از سازمان‌های تروریستی.    پلیس اف.بی.آی آمریکا در بیانیه‌ای درباره این متهم می‌گوید: این مرد به مجازات 25 سال زندان متهم خواهد شد.    وی همزمان توافقنامه‌ای را امضا کرده است که به متهم اجازه می‌دهد به مقامات پلیس آمریکا درباره جزئیات فعالیت‌های دیگر سازمان‌های تروریستی اطلاعاتی ارائه دهد.    موسی در ژوئن سال 2014 پس از آنکه فریب تبلیغات داعش را خورد، عازم سوریه شد.    وی در این‌باره به ان.بی.سی نیوز می‌گوید: همه‌چیز با جلوتر رفتن زمان جدی‌تر می‌شد و من شاهد بریده شدن سرها بودم. من جنون را در چشم اعضای داعش دیدم.    موسی افزود: روشن است که این بدترین تصمیمی بود که من در کل زندگی‌ام گرفتم.    این شهروند آمریکایی پس از پنج ماه از سوریه فرار کرد و به ترکیه رفت و از کنسولگری آمریکا درخواست کمک کرد.    وی گفت: زمانی که من به کنسولگری رسیدم فقط توانستم به در ضربه بزنم و درخواست کنم که اجازه بدهند داخل شوم.    موسی می‌گوید: داعش اسلام را اجرا نمی‌کند و مردم باید این را بدانند. من تا روزی که زنده هستند این را تکرار خواهم کرد.    موسی یکی از 85 نفری است که از سال 2014 تاکنون به اتهام پیوستن و ارتباط با داعش در آمریکا محاکمه می‌شوند.     ,رسانه هاي ديگر - رسانه ديگر,خاطرات دانشجوی آمریکاییِ فراری از داعش,شنبه ۱ خرداد ۱۳۹۵ - ۱۶:۰۵,
ویدئوی زیر، سرعت بالای یک دستگاه اتوبوس اسکانیا در محور چابهار - ایرانشهر را نشان می‌دهد.  به گزارش ایسنا به نقل از عصرخبر، این فیلم را یکی از مسافران این اتوبوس گرفته است.  آمارها نشان می‌دهد که بخش زیادی از تصادفات جاده‌ای به خاطر سرعت غیرمجاز اتوبوس‌هاست اما باز هم رانندگانی وجود دارند که به این موضوع بی‌توجه هستند.  حال اگر این اتوبوس تصادف کند، چه کسی مقصر است؛ سازنده اتوبوس یا راننده؟  این ویدئو را از طریق لینک زیر مشاهده کنید.   سرعت بالای اتوبوس اسکانیا در محور چابهار - ایرانشهر    ,رسانه هاي ديگر - رسانه ديگر,فیلم / اتوبوس بین شهری، رکورد سرعت زد!,یکشنبه ۲ خرداد ۱۳۹۵ - ۱۰:۴۹,
اجلاس سران هفت کشور صنعتی در تاریخ‌های 6 و 7 خرداد در ژاپن برگزار خواهد شد. مرکز مطالعات بین­‌المللی در توکیو از عده­‌ای استاد دانشگاه در رشته‌های اقتصاد و روابط بین­‌الملل دعوت بعمل آورد تا با بحث و طوفان مغزی (Brainstorming)، روندهای جهانی را بررسی و ترسیم کنند.    به گزارش ایسنا، محمود سریع‌القلم با این مقدمه در مطلبی با عنوان آنچه از کنفرانس علمی اجلاس سران G7 (هفت کشور صنعتی) آموختم، در وب‌سایت خود نوشته است: بعضی نکات را که طی گفت‌وگوها آموختم، در زیر می‌آورم.    1- ایجاد یک نظم نوین سیاسی جهانی به موجب سیاست­‌های اعتراضی چین و روسیه با چالش­‌های جدی روبروست. قواعد این نظم سیاسی مورد اجماع نیست. قدرت در سطح جهانی توزیع شده است و کشورها فرصت تنوع‌سازی روابط خارجی خود را پیدا کرده­‌اند. برخلاف دوره جنگ سرد، هم‌اکنون تبعیت محض وجود ندارد. کشور کوچکی مانند ویتنام یا کشوری مانند عربستان که قبلاً مطیع بودند، هم‌اکنون دستور کار خود را دارند و تلفیقی از مدارا و تعارض را پیش گرفته­‌اند.    با توجه به توان مالی و تولیدی بسیاری از کشورهای خارج از مدار غرب، اعمال یک نظم سیاسی با ارزش­‌های مردم­‌سالاری، حقوق بشر، گردش قدرت، شفافیت سیاسی و همکاری­‌های گستردۀ چندجانبه بسیار مشکل خواهد بود. تفکیک نظم سیاسی جهانی از نظم اقتصادی جهانی اجتناب‌ناپذیر است. در عین حال، کشورهایی که از هر دو منظر جهانی شوند، طبعاً از امتیازات بیشتری برخوردار می­‌شوند. دو نمونه بارز، هند و مکزیک هستند. هند ضمن همکاری با روسیه و چین، امتیازات گسترده‌ای از اروپا و آمریکا کسب کرده است.    2- تقریباً یک‌سوم از مباحث جهانی بر رفتارهای چین متمرکز بود. طی سه دهه گذشته، چین از طریق پیوستن به WTO و تجارت آزاد جهانی، ثروت قابل توجهی را بدست آورده است. نزاع نظامی و سیاسی غرب با چین با کدام محدودیت‌ها روبروست و چه تأثیری بر روابط تجاری با آن کشور می‌گذارد؟ تداوم بعضی بی‌ثباتی­‌ها باعث شد تا در سال ۲۰۱۵، پانصد میلیارد دلار ثروت از چین خارج شود. در حال حاضر سیصد هزار دانشجوی چینی در آمریکا مشغول به تحصیل هستند. ۹۶ هزار چینی با ثروتی قابل توجه در سال گذشته به آمریکا مهاجرت کردند. قدرت اقتصادی چین به تدریج در کشورهای غیر غربی در حال تبدیل شدن به قدرت سیاسی است به‌طوریکه چینی‌ها توان این را پیدا کرده‌اند تا در نتایج انتخابات در آفریقا، نقش‌آفرینی کنند. با ۵/۳ تریلیون دلار ذخایر ارزی، چین توان تأثیرگذاری بر سیاست جهانی را پیدا کرده است. همکاری‌های گستردۀ IT بین چین و اسرائیل بسیار تعیین‌کننده بوده است. حکومت چین از چینی‌های شاغل و صاحب دانش و بنگاه در خارج از چین بسیار استفاده می‌کند. قدرت چین به صورت تدریجی در حال افزایش است و قطب تعیین‌کننده‌ای در معادلات جهانی خواهد بود.    3- ناسیونالیسم اقتصادی و سیاست‌های حمایتی دولت‌ها در سطح جهانی در حال افزایش است. این مسأله خطری جدی برای تجارت آزاد، رقابت و نظم اقتصادی و جهانی شدن است. رشد فن‌آوری، اشباع بازارهای داخلی و رابطه تنگاتنگ میان دانش و اشتغال، بازار کار، سرمایه‌گذاری و تولید را در کشورهای صنعتی با مشکلات جدی روبرو کرده است. طی چهار دهه گذشته، دو برابر شدن جمعیت جهان به تولید، مصرف و سرمایه‌گذاری کمک شایانی کرده است. در اواخر قرن بیست و یکم، ۸۰ درصد جمعیت جهان در آسیا، آفریقا و آمریکای لاتین متمرکز خواهد بود که خودبخود جهت‌گیری ثروت، تولید و مصرف را مشخص می‌کند. اتصال تدریجی همۀ این بازارها به یکدیگر در سطح جهانی به نفع اقتصاد بین­‌الملل خواهد بود. کشورهایی که در داخل، سامان سیاسی، شفافیت مالی، ثبات سیاست­گذاری اقتصادی و آزادی مدنی دارند، دورنمای بهتری خواهند داشت و از محیط بین­‌المللی، بهتر می‌توانند بهره‌برداری کنند.    4- در سطح جهانی، مدیریت اختلافات بر حل اختلافات اولویت پیدا کرده است. حداقل طی یک دهۀ آینده، بسیاری از اختلافات مرزی، سرزمینی، سیاسی و قومی حل نخواهند شد. کشورها حل و فصل اختلافات غیر اقتصادی را یا به تأخیر می‌اندازند یا با آنها مدارا می­‌کنند. آینده نظام بین­‌الملل تابع ائتلاف­‌ها و مناسبات مشترکی است که کشورها برای تأمین منافع ملی و اقتصادی تشکیل می­‌دهند. تنوع و کارآمدی ائتلاف­‌ها بسیار تعیین‌کننده خواهند بود. هیچ کشوری به تنهایی قادر به تحقق اهداف ملی خود نخواهد بود. بسیاری با دشمنان سابق، همکاری‌های جدیدی را آغاز کرده‌اند مانند عربستان و اسرائیل، چین و تایوان، آمریکا و کوبا. حکومت‌ها فضای داخلی خود را برای پذیرش بیشتر شهروندان در مدارهای مدیریتی جهت افزایش همگرایی بومی آماده می‌کنند: مانند شهردار مسلمان لندن، وزیر دفاع سیک هندی، وزیر افغانی در دولت کانادا و وزیر مراکشی در دولت فرانسه. این تحولات، جوامع را به سوی مدارا، تحمل تفاوت‌ها، احترام به غیر، همکاری و جلوگیری از خشونت و کثرت‌گرایی سوق می­‌دهد. این روندها، مسیر همگرایی و جهانی شدن اتصالات فرهنگی و سیاسی را تسهیل می‌کنند.    5- اهتمام برای حفظ و بازسازی اکوسیستم کرۀ زمین باید دوچندان شود و نهضت سبز و حفظ محیط زیستی جهانی توانمندتر شود.    6- نصف ثروت بدست‌آمدۀ جهانی در سال ۲۰۱۵ نزد ۶۲ نفر است. جهان با تفاوت­‌های درآمدی جدی روبروست. اگر حوزۀ سیاست در کشورهای صنعتی و در حال توسعه، به سیاست‌های توزیع ثروت روی نیاورد، مشکلات اجتماعی، مدنی و سیاسی در حال افزایش خواهند بود.    7- نزدیک به ۸۰ درصد کشتار و خشونت در سطح جهانی در خاورمیانه است. درگیری­‌های سیاسی داخلی عراق، وضعیت آن کشور را با بن‌بست جدی روبرو کرده است. فساد مالی، ناکارآمدی و فقدان اجماع میان گروه­‌ها باعث شده نه کشور با کارآمدی مدیریت گردد و نه از گسترش سرزمینی داعش جلوگیری شود. آتش‌بس در سوریه و حل بحران در این کشور، عمدتاً در گروی همکاری­‌های روسیه و آمریکا خواهد بود. مهم­ترین اختلاف سیاسی در خاورمیانه امروز میان ایران و عربستان است که چشم‌انداز مثبتی برای حل و فصل آن دیده نمی­‌شود. کشورهای عربی حوزۀ خلیج فارس نزدیک به ۲۰۰ میلیارد دلار اسلحه در سال ۲۰۱۵ خریداری کرده­‌اند. ثبات داخلی و ثبات بخشندگی بالقوۀ منطقه­‌ای ایران از جمله عوامل مثبتی هستند که باید در جهت بهبود اقتصاد ملی و تداوم توافق برنامه هسته­‌ای ایران بکار گرفته شود. برای آنکه سوریه به وضعیت ۲۰۱۱ و آغاز بهار عربی بازگردد، حدود ۳۰۰ میلیارد دلار سرمایه­‌گذاری لازم است که نزد هیچ کشور یا ائتلافی نیست. عراق، سوریه، اردن، لبنان و مصر برای سال‌ها درگیر مسائل داخلی خود خواهند بود. برخورد با داعش تقریبا در اولویت هیچ کشوری نیست. عربستان با یک تیم جدید و جوان مدیریتی در حال بازسازی خود است تا در سیاست و اقتصاد منطقه­‌ای و جهانی، نقش جدید و متفاوتی ایفا کند. سیاست خارجی آمریکا نسبت به خاورمیانه در دولت بعدی چه دموکرات و چه جمهوری‌خواه عمدتاً ادامه سیاست‌های فعلی مدیریت محدود و از راه دور خواهد بود.    سیاست دنیای عرب همچنان حفظ انزوای سیاسی ایران است. اختلافات و تنش‌های خاورمیانه همچنان ادامه خواهند داشت. وضع اقتصادی ایران به تدریج بهبود خواهد یافت و تهران به لحاظ سیاسی به اروپا نزدیک‌تر می­‌شود. ثروت ترکیه و کشورهای عربی منطقه خلیج فارس افزایش می‌یابد و بافت و ساختار قدرت فعلی حفظ می­‌شود. هفت کشور صنعتی با همکاری ایران و ترکیه می‌توانند از طریق یک چارچوب پایدار چندجانبه به کاهش خشونت و درگیری و ثبات بخشی منطقه­‌ای کمک کنند. در صورتی که عربستان به این چارچوب بپیوندد، قالبی بالقوه برای کاهش تشنجات منطقه­‌ای شکل خواهد گرفت.     ,رسانه هاي ديگر - رسانه ديگر,آنچه سریع‌القلم از یک اجلاس جهانی آموخت,شنبه ۱ خرداد ۱۳۹۵ - ۱۲:۳۹,محمود سريع‌القلم
آیا شما هم سریع‌تر از سن خودتان پیر می‌شوید؟ اگر در آینه نگاه می‌کنید و از آنچه در آینه می‌بینید راضی نیستید، ممکن است زمان آن فرا رسیده باشد که برخی از عادت‌های روزانه خود را دوباره ارزیابی کنید. غذایی که می‌خورید و حتی خوابی که دارید می‌تواند چهره شما را پیرتر از حد واقعی نشان دهد و دوره زندگی شما را کوتاه‌تر نماید.  به گزارش ایسنا، سلامت با این مقدمه نوشت: در این مقاله متخصصان در مورد عادت‌هایی که می‌توانند فرآیند پیری را سرعت ببخشند صحبت خواهند کرد و روش‌هایی برای معکوس کردن آن بیان می‌کنند.   ۱. چند کار را با هم انجام می‌دهید:   اگر کارهایی که باید انجام دهید هرگز پایان ندارد، پس استرس زیادی روی بدن شما خواهد بود. مردم فکر می‌کنند انجام چند کار با هم خوب است اما در واقع هیچ کاری سر جای خودش انجام نمی‌شود. تنها اتفاقی که در این میان رخ می‌دهد، ایجاد استرس است. مطالعات متعدد نشان می‌دهد که استرس مزمن باعث تحریک و آزاد شدن رادیکال‌های آزاد در بدن می‌شود. این مولکول‌های ناپایدار به سلول‌های سالم بدن آسیب وارد می‌کنند و مسئول پیری در انسان هستند. به جای اینکه همه کارها را با هم انجام دهید، در یک زمان مشخص روی انجام یک کار تمرکز و سعی کنید آن را به پایان برسانید.   ۲. خوردن دسرهای شیرین را دوست دارید:   این دسرهای شیرین و خوشمزه علاوه بر اینکه باعث چاق‌شدن شما می‌شوند، می‌توانند دندان‌های شما را نیز خراب کنند. همانطور که خودتان نیز می‌دانید دندان خراب باعث می‌شود چهره زیبایی نداشته باشید. مولکول‌های شکر خودشان را به فیبرهای پروتئینی در هر کدام از سلول‌ها متصل می‌کنند. این فرآیند آسیب‌رسان به عنوان گلیکوزیله شدن شناخته می‌شود و می‌تواند باعث از دست رفتن درخشندگی، ایجاد حلقه‌های سیاه در زیر چشم، پف‌کردن زیر چشم، افزایش خطوط و چین و چروک، از دست رفتن برآمدگی‌های زیبای صورت و افزایش اندازه منافذ شود.   ۳. عاشق تلویزیون هستید:   اگر شما هم دوست دارید تمامی برنامه‌های تلویزیون را تماشا کنید خبر بدی برایتان دارم. مطالعات انجام‌شده که در مجله sport medicine به چاپ رسیده است، ۱۱۰۰۰ استرالیایی را مورد بررسی قرار داده است. این افراد تقریبا ۲۵ ساله یا بالاتر بودند. تحقیقات انجام‌شده نشان داد که هر ساعتی که فرد تلویزیون تماشا می‌کند، ۲۲ دقیقه از زندگی‌اش کاسته می‌شود. افرادی که به طور متوسط ۶ ساعت از روز خود را به تماشای تلویزیون می‌گذرانند، ۵ سال کمتر از سایر افراد عمر خواهند کرد. این موضوع به خاطر نشستن‌های طولانی‌مدت و غیر فعال بودن است. زمانی که شما بیشتر از ۳۰ دقیقه می‌نشینید، بدن شروع به ذخیره کردن شکر در سلول‌ها می‌کند و همین امر نیز موجب اضافه وزن می‌شود. اینکه تلویزیون تماشا می‌کنید یا کارهای خود را به صورت نشسته انجام می‌دهید فرقی ندارد باید هر ۳۰ دقیقه یک‌بار از جای خود بلند شوید و کمی پیاده‌روی کنید.   ۴. بیشتر زمان خود را به صورت نشسته می‌گذرانید:   افرادی که بیشتر زمان خود را به صورت نشسته صرف می‌کنند بیشتر در معرض خطر ابتلا به بیماری‌های کلیوی، بیماری‌های قلبی - عروقی و سرطان قرار دارند. چاقی نیز از اثرات بارز نشستن‌های طولانی‌مدت است. به طور طبیعی، ورزش‌های منظم و روزانه به شما کمک می‌کند از بروز این بیماری‌ها جلوگیری کنید و زندگی سالم و طولانی‌تری داشته باشید. مطالعات انجام‌شده تاثیر ورزش را به خوبی نشان داده‌اند. از بین افراد شرکت‌کننده، آن‌هایی که ۱۵۰ دقیقه یا بیشتر در هفته ورزش کرده بودند ۱۰ تا ۱۳ سال عمر بیشتری داشتند.   ۵. از کرم‌های مخصوص چشم استفاده نمی‌کنید:   حتی اگر چشم‌های شما سالم است و بیماری ندارد باید از یک کرم خوب برای محافظت از آن و جلوگیری از ایجاد و تسریع فرآیند پیری استفاده کنید. پوستی که در اطراف چشم شما قرار دارد، نازک‌تر از پوست سایر قسمت‌های صورت است و زودتر پیر می‌شود. مرطوب نگه‌داشتن اطراف چشم می‌تواند فرآیند پیری صورت را به تعویق بیندازد. کرم‌های چشمی که حاوی ویتامین A هستند تاثیر بهتر و بیشتری خواهند داشت. عوامل مهم دیگر شامل مرطوب‌کننده‌ها، آنتی‌اکسیدان‌ها، اسید هیالورونیک و ویتامین C است. این مواد باعث تقویت و تحریک تشکیل کلاژن و الاستین می‌شوند که پوست را محکم‌تر نگه می‌دارد و از ایجاد چین و چروک در اطراف چشم جلوگیری می‌کند.   ۶. تنها در تعطیلات از کرم‌های ضد آفتاب استفاده می‌کنید:   دویدن، راه رفتن و رانندگی‌کردن در فضای باز می‌تواند به پوست شما آسیب وارد کند. یکی از دلایل اصلی برای ایجاد فرایند پیری در صورت افراد، قرار گرفتن در معرض تابش‌های اشعه ماوراءبنفش خورشید است. این تابش‌ها حتی زمانی که هوا ابری یا بارانی است هم حضور دارند. بنابراین بهتر است پوست خود را با کرم‌های ضد آفتاب مراقبت کنید. این کار را هر زمان که قصد رفتن به خارج از منزل داشتید، انجام دهید. کرم‌هایی که دارای SPF بین ۳۰ و ۵۰ هستند برای مصرف روزانه توصیه می‌شوند.   ۷. آرایش زیادی می‌کنید:   داشتن آرایش اضافی روی صورت می‌تواند فرآیند پیر شدن صورت را تسریع کند. این نوع آرایش‌های سنگین و استفاده از محصولاتی که روغنی هستند بیشتر می‌تواند صورت شما را خراب کند. علاوه بر این، استفاده بیش از حد از محصولات پوستی با رایحه، مواد شیمیایی تحریک‌کننده و عوامل الکلی ممکن است پوست شما را با حذف چربی طبیعی آن خشک‌تر کند. همین امر نیز باعث ایجاد چین و چروک در صورت می‌شود.   ۸. زمانی که می‌خوابید صورت خودتان را روی بالش قرار می‌دهید:   خوابیدن روی شکم یا با صورت می‌تواند باعث ایجاد چین و چروک در صورت شود و فرآیند پیری را تسریع کند. بافت‌های اتصالی و کلاژن موجود در صورت در این حالت ضعیف‌تر می‌شود. زمانی که روی صورت خود می‌خوابید، پوست شما نمی‌تواند راحت باشد و به حالت اولیه خود برگردد. همین امر نیز باعث ایجاد چین و چروک در صورت می‌شود. بهتر است به پشت بخوابید تا پوست نرم و صافی داشته باشید.   ۹. هوای منزلتان را بیش از حد گرم نگه می‌دارید:   زمانی که هوای بیرون از منزل سرد است، باید هوای منزل گرم باشد اما این بدین معنی نیست که هوای آن را بیش از حد گرم نگه دارید. گرم‌شدن بیش از حد هوای منزل باعث از دست رفتن رطوبت آن می‌شود. همین امر نیز موجب خشک‌شدن و التهاب پوست می‌شود و به مرور زمان باعث پیری صورت شما می‌شود. شما می‌توانید از یک مرطوب‌کننده هوا استفاده کنید. همچنین می‌توانید یک حوله مرطوب را روی رادیاتور قرار دهید یا یک کاسه از آب سرد را در یکی از اتاق‌ها قرار دهید تا رطوبت مورد نیاز آن تامین شود.   ۱۰. نوشیدنی‌های خود را با نی می‌نوشید:   مصرف نوشیدنی‌های طبیعی و با رنگ تیره با نی می‌تواند از ایجاد لکه روی دندان جلوگیری کند اما مکیدن نوشیدنی با نی می‌تواند به تدریج باعث ایجاد چین و چروک در اطراف چشم و لب شما شود. این موضوع با کشیدن سیگار نیز رخ می‌دهد. برای جلوگیری از این امر بهتر است نوشیدنی‌های خود را با لیوان بنوشید.   ۱۱. تمامی چربی‌های مورد نیاز را از رژیم غذایی خود حذف می‌کنید:   برخی از چربی‌ها برای نگهداری از جوانی و ظاهر زیبای شما ضروری هستند. اسیدهای چرب امگا ۳ که برای قلب نیز بسیار مفیدند در روغن ماهی (مانند سالمون) و برخی از آجیل‌ها (همچون گردو و تخم کتان) یافت می‌شود. این اسید چرب می‌تواند پوست شما را شاداب نگه دارد و از ایجاد چین و چروک نیز جلوگیری کند. همچنین برای سلامت قلب و مغز مفید است. متخصصان توصیه می‌کنند حداقل هفته‌ای دو بار ماهی در رژیم غذایی خود داشته باشید.   ۱۲. هنگام کار دولا می‌شوید:   زمانی که با رایانه خود و کیبورد کار می‌کنید حتما دولا می‌شوید. همین امر باعث تغییر شکل ستون فقرات شما می‌شود و به مرور زمان یک موقعیت آسیب‌رسان برای بدن شما خواهد بود. همانطور که می‌دانید ستون فقرات شما به صورت منحنی S شکل متعادلی است که می‌تواند شما را پایدار و ثابت نگه دارد. ژست ضعیف و نشستن نادرست می‌تواند ستون فقرات را از حالت طبیعی منحرف کند و در نتیجه عضلات، دیسک‌ها و استخوان‌ها حالت غیر عادی و غیر طبیعی به خود می‌گیرند. در نهایت درد کمر آغاز می‌شود و ممکن است باعث ایجاد بدشکلی دائمی شود. سعی کنید به هنگام نشستن مراقب این موضوع باشید تا تناسب اندام شما حفظ شود.   ,رسانه هاي ديگر - رسانه ديگر,12 عادت روزانه که شما را پیر می‌کند,یکشنبه ۲ خرداد ۱۳۹۵ - ۱۶:۱۷,
کوین اسپیسی - بازیگر مشهور هالیوود - در یک مراسم خیریه در کن گفت: در فیلم‌های خارجی دو چیز وجود دارد که ترامپ بیش از همه از آن‌ها متنفر است؛ خارجی‌ها و خواندن.    به گزارش ایسنا، خبرآنلاین آورده است: کوین اسپیسی در جریان استندآپ روتین در جشنواره فیلم کن به دونالد ترامپ حمله کرد و نامزد احتمالی جمهوری‌خواهان در انتخابات ریاست‌جمهوری آمریکا را بیماری نامید.    بازیگر خانه پوشالی که در جریان یک رویداد خیریه برای جمع‌آوری پول برای ایدز شرکت کرده بود، به حاضران در رویداد گفت: شارون استون که معمولا اجرای این برنامه را برعهده دارد درگیر نبرد با یک بیماری است، بنابراین نتوانست که این کار را برعهده بگیرد. او در ادامه افزود: نام این بیماری دونالد ترامپ است.    البته حملات اسپیسی به ترامپ به اینجا هم ختم نشد. او در ادامه گفت: در فیلم‌های خارجی دو چیز وجود دارد که ترامپ بیش از همه از آن‌ها متنفر است؛ خارجی‌ها و خواندن. بازیگر برنده دو جایزه اسکار ادامه داد: دونالد ترامپ احتمالا اینجا را خیلی دوست دارد، چون اینجا پر از کازینوهای ورشکسته است.    بر اساس این گزارشدر این مراسم یک حراجی ویژه هم برگزار شد که آیتم‌های آن یک نقش بدون دیالوگ در سریال خانه پوشالی و اقامت یک هفته‌ای در منزل لئوناردو دی‌کاپریو بود.    اسپیسی نقش کوتاه بدون دیالوگ در سریال خانه پوشالی که خود در آن ایفاگر نقش رئیس‌جمهور فرانک آندروود است را 500 هزار یورو و اقامت یک هفته‌ای برای 12 نفر در خانه دی‌کاپریو واقع در پالم‌اسپرینگز را به قیمت 300 هزار یورو حراج کرد.     ,رسانه هاي ديگر - رسانه ديگر,طعنه‌های بازیگر مشهور هالیوود به ترامپ,شنبه ۱ خرداد ۱۳۹۵ - ۱۵:۲۵,
یک کارشناس برنامه‌ریزی شهری با بیان اینکه راننده پرخاشگر، راننده‌ای است که با اعمال خلاف قوانین و مقررات و زیر پا گذاشتن حقوق دیگران، حرکاتی همچون تغییر مسیر ناگهانی، سبقت غیر مجاز و عدم رعایت فواصل طولی و عرضی را انجام می‌دهد، گفت: متأسفانه میزان رانندگی پرخاشگرانه در ماه‌های گرم سال تشدید می‌شود.  به گزارش ایسنا به نقل از عصر ایران، شهرام جباری‌زادگان با بیان اینکه در کارنامه رانندگان پرخاشگر، بوق‌زدن مکرر، استفاده از نور بالا، تعقیب و گریز خودرویی و حتی فحاشی و هتاکی به چشم می‌خورد، اظهار کرد: همان طور که آلودگی هوا می‌تواند بر سیستم عصبی رانندگان اثر بگذارد، گرمای هوا نیز می‌تواند سیستم اعصاب رانندگان را تحت تأثیر خود قرار دهد.  وی با بیان اینکه پرخاشگری برخی رانندگان به یکی از عوامل استرس‌زای زندگی روزمره تبدیل شده که با کوچک‌ترین تلنگری مانند یک تصادف ساده می‌تواند به یک نزاع خونین خیابانی تبدیل شود، تصریح کرد: در این میان، مدیریت خشم در رانندگی می‌تواند از بروز بسیاری از اتفاقات ناگوار و غیر قابل پیش‌بینی جلوگیری کند.   آینه به آینه و سپر به سپر خودروهای دیگر حرکت نکنیم   این کارشناس برنامه‌ریزی شهری با بیان اینکه برای آنکه تحت تأثیر رانندگان عصبانی قرار نگیریم، در وهله نخست باید راننده‌ای متین، محتاط و قانونمند باشیم و از ایجاد شرایطی که ممکن است به تحریک سایر رانندگان بینجامد خودداری کنیم، اظهار کرد: راننده قانونمند در هر شرایطی قانون را رعایت و ضمن حفظ ادب و متانت خود، با احتیاط رانندگی می‌کند.  جباری‌زادگان با بیان اینکه رعایت فاصله ایمن و مناسب طولی و عرضی با سایر خودروها، احتمال تصادفات را کاهش می‌دهد و از این‌رو نباید با فاصله اندک و به اصطلاح آینه به آینه و سپر به سپر به تعقیب و گریز با خودروها بپردازیم، تصریح کرد: اگر در خط سرعت می‌رانیم و راننده‌ای می‌خواهد از ما سبقت بگیرد، به وی اجازه بدهیم تا به راحتی از کنارمان عبور کند.    وی با تأکید بر اینکه باید از نشان‌دادن حرکات بی‌مورد دست و صورت به دیگر رانندگان خودداری کنیم و اصولا هنگام رانندگی نیازی به برقراری تماس چشمی با سایر رانندگان به‌ویژه رانندگان خشمگین نداریم، خاطرنشان کرد: همچنین باید از استفاده نادرست از بوق اجتناب کنیم و فراموش نکنیم که بوق، ابزاری ارتباطی است و وسیله‌ای برای تنبیه رانندگان دیگر نیست.   اگر اشتباه کردیم عذرخواهی کنیم   این کارشناس برنامه‌ریزی شهری با بیان اینکه اگر راننده‌ای شما را به مبارزه طلبید و با حرکات خود سعی در تحریک شما داشت، باید بدون توجه به او به راه خود ادامه دهیم و حتی اگر با وی هم‌مسیر بودیم، راه خود را تغییر دهیم، اظهار کرد: اگر در این میان احساس کردیم که مقصر هستیم، باید اشتباه خود را به راحتی بپذیریم و از راننده مقابل عذرخواهی کنیم.  جباری‌زادگان با بیان اینکه باید از تصمیم‌گیری شتاب‌زده در رانندگی خودداری و خونسردی خود را در هر حال حفظ کنیم، تصریح کرد: شاید راننده مقابل، راه خود را گم کرده باشد و به دنبال نشانی می‌گردد یا اینکه در رانندگی از مهارت کافی برخوردار نیست و از این‌رو باید بردباری خود را افزایش دهیم و هیچ گاه سعی نکنیم عمل رانندگان دیگر را تلافی کنیم.    وی با تأکید بر اینکه قبل از سبقت گرفتن یا هر گونه تغییر مسیر ناگهانی، باید راهنما بزنیم و از سد معبر هنگام حرکت یا توقف خودرو خودداری کنیم و به ویژه مقابل در پارکینگ دیگران پارک نکنیم، اضافه کرد: همچنین زمانی که خواب‌آلود، خسته و خشمگین هستیم نباید رانندگی کنیم، چرا که این عوامل می‌توانند بر نحوه رانندگی ما تأثیر منفی بر جای بگذارند.   موبایل، عامل پنهان حوادث ترافیکی است   این کارشناس برنامه‌ریزی شهری، استفاده از تلفن همراه حین رانندگی اعم از صحبت با این وسیله یا ارسال و دریافت پیام را یکی از دلایل و عوامل اصلی رانندگی پر خطر و وقوع تصادف در رانندگی دانست و گفت: امروز موبایل به عامل پنهان تصادفات رانندگی تبدیل شده و در شرایطی که در بین عوامل خطرساز رانندگی، سهمی برای آن در نظر گرفته نشده اما امروز بیشترین نقش را در بروز حوادث ترافیکی دارد.  جباری‌زادگان با بیان اینکه اگر با راننده عصبانی روبه‌رو شدیم، بهترین کار این است که هوشیارانه از واکنش نسبت به او خودداری کنیم و به یاد داشته باشیم رفتاری که عمدی به نظر می‌رسد، ممکن است صرفا یک اشتباه سهوی در رانندگی باشد، تأکید کرد: حتی اگر رفتار تهاجمی راننده مقابل عامدانه هم باشد، بهترین کار این است که از هر گونه تماس چشمی با او اجتناب کنیم.  وی در پایان با تأکید بر اینکه وضعیت اقتصادی و اجتماعی بر نحوه رانندگی بسیاری از رانندگان که تحت فشار قرار دارند، تأثیر منفی بر جای می‌گذارد، خاطرنشان کرد: هنگام رانندگی در تابستان باید یک بطری آب خنک به همراه داشته باشیم و ضمن استفاده از کولر خودرو، درجه آن را طوری تنظیم کنیم که اختلاف دمای داخل خودرو با بیرون آن بیش از 6 درجه نباشد.   ,رسانه هاي ديگر - رسانه ديگر,چند نکته مهم درباره رانندگی در این روزها,یکشنبه ۲ خرداد ۱۳۹۵ - ۱۶:۳۵,
بسیاری از زندگی‌های مشترک به خاطر قدرنشناسی به پایان می‌رسند. به مرور زمان زوج‌ها فراموش می‌کنند از چیزهای کوچک در زندگی‌شان قدردانی کنند.  به گزارش ایسنا به نقل از فرادید، توجه به کارهایی که شوهرتان برایتان می‌کند و قدردانی از او کمکتان می‌کند به جای تمرکز روی ایرادهایش - که هر مردی دارد - آنچه را ببینید که واقعا اهمیت دارد.  این هم لیستی از 15 کاری که اگر شوهرتان انجام می‌دهد، بهترین شوهر دنیاست:  ۱. به شما اعتماد دارد  ۲. به شما وفادار است  ۳. سلیقه‌ شما را می‌داند  ۴. به شما زمان می‌دهد برای خودتان باشید  ۵. روزهای مهم را به یاد دارد  ۶. کمکتان می‌کند بهتر باشید  ۷. به جوک‌هایتان می‌خندد  ۸. شما را باور دارد  ۹. با شما می‌خندد  ۱۰. برای احساساتتان ارزش قائل است  ۱۱. عشق او را نسبت به خودتان احساس می‌کنید  ۱۲. زندگی دشوارتان را آسان‌تر می‌کند  ۱۳. در کارهای خانه کمکتان می‌کند  ۱۴. وقتی ناراحت هستید شما را دلداری می‌دهد  ۱۵. لبخندتان را ستایش می‌کند   ,رسانه هاي ديگر - رسانه ديگر,15 کاری که بهترین شوهر دنیا انجام می‌دهد,یکشنبه ۲ خرداد ۱۳۹۵ - ۱۶:۴۲,
از آنجا که عکس ریه سیاه برای مردم عادی شده بود، قرار است از این پس عکس‌های وحشتناک‌تری از عواقب سیگار کشیدن روی پاکت‌های سیگار در اروپا درج شود.  به گزارش ایسنا، عکس زیر را عصر ایران بازنشر کرده است.        ,رسانه هاي ديگر - رسانه ديگر,پاکت‌های سیگار در اروپا وحشتناک‌تر شد,یکشنبه ۲ خرداد ۱۳۹۵ - ۱۱:۴۷,
خبرآنلاین در مطلبی به مقایسه روابط دولت روحانی و دولت احمدی نژآد با مراجع معظم تقلید پرداخته است.  در این مطلب آمده است:  پنج شنبه گذشته بود که حجت‌الاسلام روحانی در سفری خارج از سفرهای استانی دولت به همراه برخی از دولتمردان راهی شهر کریمه اهل بیت (س) شد تا ضمن زیارت حرم حضرت معصومه (س)، برای سومین بار به دیدار مراجع عظام تقلید برود و گزارشی از برنامه‌ها و دستاوردهای دولت را ارائه داده و از رهنمودهای آنان بهره‌مند شود.  حسن روحانی که خود پرورش یافته حوزه است و از رنجش خاطر مراجع از مسئولان دولت قبل آگاه بود، از همان ابتدای کار، تعامل مستمر با مراجع و علما را از اصول مدیریتی‌اش قرار داد. او در 13 تیرماه 92 و زمانی که هنوز زمام امور را به دست نگرفته بود به قم رفت و با عنوان منتخب مردم با مراجع عظام تقلید دیدار کرد.  رییس جمهور که از همان ابتدای کار بر گزارش دهی عملکرد به مردم مصر بود، اعضای کابینه خویش را نیز موظف کرده که در فواصل زمانی به دیدار مراجع بروند و از حوزه مدیریتی خود گزارشی ارائه دهند و رهنمودهای علما را نیز دریافت کنند که به طور نمونه از ابتدای سال تاکنون جدا از سفر اخیر وی به قم، وزرای بهداشت، کار و فرهنگ و ارشاد اسلامی نیز به دیدار مراجع رفته و گزارشی از برنامه‌ها و دستاوردهای خود ارائه کرده‌اند.  احمدی‌نژاد که در سوم تیر 84 بر روی کار آمد، به نظر می‌رسید دولت اصولگرایش با توجه به ولایی و مکتبی معرفی کردنش بتواند به مراتب رابطه‌ بهتری با مراجع تقلید نسبت به دولت اصلاحات برقرار کند. چه آنکه وی در همان اوایل دولت خود در یکی از سخنرانی‌هایش گفته بود امروز حوزه و دولت در کنار یکدیگر هستند و من بین حوزه، دولت و نظام فاصله‌ای نمی‌بینم و این‌ها را جدای از یکدیگر نمی‌دانم.  اما این رابطه دوام چندانی نداشت و دولت و مراجع در موضوعات متعددی از جمله ورود زنان به ورزشگاه دچار اختلاف نظر شدید شدند و با وجود انتقادات مراجع از این مسئله، غلامحسین الهام که آن زمان سخنگوی دولت بود، اعلام کرد علت لغو این دستور از سوی احمدی نژاد، نه به درخواست مراجع عظام بلکه به خواست بزرگان کشور است.  موضوعاتی نیز از قبیل انتصاب مشایی به معاون اولی، یازده روز خانه‌نشینی، بحث اسلام ایرانی و ... به تیرگی روابط دولت و مراجع دامن زدند بگونه‌ای که حتی مراجع رییس جمهور وقت را که در قالب سفر استانی به قم سفر کرده بود به حضور نپذیرفتند.  آیت الله مقتدایی رییس شورای عالی حوزه‌های علیمه سراسر کشور در مورد آن دوران می‌گوید:  در دولت قبل گاهی این رابطه به طور کلی قطع بود؛ یعنی آقایان مراجع تقلید، اصلا دولتی‌ها را به حضورشان نمی‌پذیرفتند.  آیت‌الله سید محمد غروی از اساتید حوزه علمیه قم نیز با اشاره به انتقادات مراجع به دولت قبل می‌گوید که در آن زمان مراجع تنها برخی از مسئولان دولتی را برحسب شرایط خاص می پذیرفتند.  اما شرایط برای دولت روحانی بسیار متفاوت‌تر است و با وجود آنکه مراجع برخی گلایه‌ها را از شرایط اقتصادی مردم و جامعه در دیدار با دولتمردان مطرح و انتظار از این دولت را بیشتر می دانند، در موضوع برجام از دولت حمایت و از تلاش های تیم مذاکره کننده تقدیر کردند.  در همین ارتباط آیت‌الله مقتدایی؛ نائب رئیس جامعه مدرسین حوزه علمیه قم با بیان اینکه بحمدالله در کلیت ارتباط دولت یازدهم با بزرگان و مراجع تقلید اشکالی نیست و روابط خوب است، می‌گوید: اگر اشکالی هم باشد، تذکرات لازم توسط خود مراجع داده می‌شود و امیدواریم همانگونه که رئیس جمهور محترم قول دادند ان‌شاءالله آن دغدغه‌ها نیز رفع شود. برخی از آقایان اشکالاتی دارند اما صلاح نمی‌دانند آن‌ها را علنی بگویند، چون تضعیف حاکمیت و رئیس جمهور می‌دانند اما تذکرات را می‌دهند و آقای دکتر روحانی هم قول دادند که آن دغدغه‌ها و اشکالات را برطرف کنند؛ خود آقای رئیس جمهور گفتند می‌دانم که حضرات مراجع تقلید و علما، دغدغه‌هایشان را دلسوزانه می‌گویند.  دیدار اخیر و استقبال گرم مراجع از دولت و بکار بردن تعبیری چون شما رئیس جمهور موفقی هستید از سوی آیت‌آلله مکارم شیرازی و حمایت از سیاست‌های دولت در بخش‌های مختلف نشان می‌دهد که دولت توانسته پاسخ‌های لازم را به دغدغه‌های مراجع ارائه دهد و رضایت آنان را جلب کند.   ,رسانه هاي ديگر - رسانه ديگر,مقایسه رابطه مراجع با روحانی و احمدی نژاد,یکشنبه ۲ خرداد ۱۳۹۵ - ۱۷:۲۳,
کیلومتر یک اتوبان تهران - کرج به دست راست که بپیچی، وارد پارک ارم می‌شوی. اگرچه زمانی خارج از شهر محسوب می‌شد، اما حالا پنجره ساختمان‌های مسکونی دور و بر، اینجا را احاطه کرده‌اند. انتظار داری حالا که روزهای خوش بهار است و هوا دلپذیر و مطبوع، وارد پارکی شلوغ و پر رفت آمد شوی، اما در همان بدو ورود می‌فهمی انتظارت چندان درست نبوده.    به گزارش ایسنا، روزنامه ایران افزود: تابلوهای راهنما مدام مسیر شهربازی 1، 2 و باغ‌وحش ارم را یادآوری می‌کنند. هوای تهران آفتابی است، همراه با بادی ملایم. از اینجا کوه‌های شمال تهران نزدیک به نظر می‌رسند. پارک ۷۲ هکتاری ارم که از سال ۱۳۵۷ به این‌سو به‌وسیله بنیاد مستضعفان اداره می‌شود، با دو محوطه و وسایل بازی‌ که قدمتشان به بیش از ۴۰ سال بازمی‌گردد، پذیرای شهروندان است.    تهران شاید یکی از معدود پایتخت‌های جهان است که مجموعه بازی و سرگرمی مدرن و درحد استانداردهای بین‌المللی ندارد. این حرف خیلی از کارشناسان شهری است. تهران هرچه دارد در زیر سقف کوتاه مجتمع‌های تجاری گوشه و کنارش، با هوای خفه و دم‌کرده و شلوغی بیش‌ از حدشان جمع شده؛ فضاهایی که اجازه کافی برای تفریح و لذت بردن را نمی‌دهد.    پارک ارم آن زمان در ابتدای دهه ۵۰ شمسی در حاشیه شهر تهران ساخته شد و تا سال‌ها بزرگ‌ترین و مدرن‌ترین پارک خاورمیانه به‌حساب می‌آمد. بعد از انقلاب، بنیاد مستضعفان مسئولیت اداره آن را برعهده گرفت و در بهار سال ۱۳۹۵ به نظر می‌رسد هنوز این پارک با همان تکنولوژی و دستگاه‌های قدیمی‌اش می‌چرخد و چندان به‌روز نشده است.    زنگ‌زدگی بسیاری از دستگاه‌ها توی چشم می‌زند. برخی وسیله‌ها بارها شکسته و دوباره و دوباره جوش‌ خورده‌اند. صندلی‌ها کثیف و کمربندهای ایمنی برخی دستگاه‌ها پاره است. چندتایی را گره‌زده، دوخته یا با چسب نگه‌ داشته‌اند. با این‌ همه نمی‌توان مانع هیجان و شادی کودکان و جوانانی شد که می‌خواهند صدای جیغ و فریادشان را همراه با خنده به گوش آسمان برسانند.    با همه احوال فعلی پارک ارم، این محوطه با باغ‌وحش، دریاچه و دو پارک بازی‌اش هنوز ظرفیت تبدیل‌ شدن به بزرگ‌ترین و مدرن‌ترین شهربازی تهران و بلکه خاورمیانه را هم دارد.    وارد شهربازی اول پارک می‌شوم، یک سرسره بادی در این محوطه می‌بینم که به نظر می‌رسد یکی از وسایل جدید مجموعه است. روی قسمتی از بدنه این سرسره قرمز نوشته‌ شده: سال ساخت؛ ۱۳۹۴. مسئول سرسره که پسر جوانی است و با تلفن همراهش در حال رصد کردن شبکه‌های اجتماعی با ناراحتی می‌گوید: باز هم آخر هفته قرار است باران بیاید و ما تعطیل هستیم.    از او می‌پرسم: این سرسره را چقدر اجاره کرده‌ای؟    می‌گوید: هر 6 ماه 60 میلیون تومان، اما تا حالا دو میلیون تومان هم کار نکرده‌ایم. آخر ماه هم باید قرارداد را تجدید کنیم.    نیم ساعتی کنار او و دستگاهش می‌ایستم، جز یکی دو نوجوان کسی نیست که دلش بخواهد سر بخورد. می‌پرسم: صرف دارد با این قیمتی که گفتی؟  رو به جوان دیگری که همان نزدیکی‌ها ایستاده، اشاره می‌کند: همکارم است، دو نفری اینجا هستیم. ساعت 4 بعد از ظهر کارمان را شروع می‌کنیم. این کار را نکنیم چه کنیم؟ البته در نهایت ماهی یک و نیم تا دو میلیون تومان برایمان دارد. بلافاصله و بدون مکث هم اضافه می‌کند: البته بعد از کسر هزینه‌های برق، آب و شهرداری.    تله‌سیج پارک کار نمی‌کند. دلیلش را که می‌پرسم می‌گویند، تعمیرات دارد: تازه یادشان افتاده وسیله‌ها را تعمیر کنند. خانمی که کنارم ایستاده این را می‌گوید و رو به پسر و دختر جوانی که همراهش هستند، می‌گوید: برویم شهربازی دو.    اگر این تله‌سیج فعال ‌بود، می‌شد با نشستن روی صندلی‌های فلزی آن از فراز دریاچه بزرگ پارک رد شد و مسیر طولانی بین شهربازی 1 و 2 را طی کرد. ظاهراً محوطه شهربازی 2 طرفداران بیشتری دارد، شلوغ‌تر است با دستگاه‌های بهتر و متنوع‌تر.    برخی دستگاه‌های آن تا 700 میلیون تومان برای هر 6 ماه اجاره داده می‌شود؛ دستگاه‌هایی با تکنولوژی ۵۰ سال پیش که ظاهراً تا حالا هم خوب دوام آورده‌اند. خانمی که با پسرش به پارک آمده، رو به او می‌گوید: چند دقیقه هیجان و ترشح آدرنالین به این‌همه خطر می‌ارزد؟ ببین چقدر وسایل اینجا کهنه است. خیلی قدیمی‌تر از هواپیماهایی که سوار می‌شویم! نگرانی این زن بی‌مورد هم نیست. در پارک ارم حادثه کم رخ نداده، یکی‌اش دو سال قبل سقوط ترن هوایی پارک که در آن سه دختر جوان آسیب جدی دیدند. یکی از دخترها برای همیشه قطع نخاع شد و توانایی راه رفتن را از دست داد.    دکه‌ها و اغذیه‌فروشی‌های پارک هم که دیگر داستان جداگانه‌ای دارند. اصلاً چند دقیقه‌ای یادت می‌رود که در شهر بزرگی مثل تهران هستی تا سوار چرخ‌وفلک ‌شوی و به بالاترین نقطه برسی، آن وقت یادت می‌آید تهران را و هوای دل انگیز بهارش را؛ کوه‌هایی که به تو نزدیک‌تر از همیشه‌اند با چشم‌اندازهایی زیبا و دلفریب.    انگار متصدیان چرخ ‌و فلک هم می‌دانند که این وسیله چندان قابل‌ اعتماد نیست. برای همین با وجود صف بلندی از مشتاقان که در میان نرده‌های فلزی زنگ‌زده به هم فشرده‌ شده‌اند، تنها چهار کابین آن را پر می‌کنند. آنها که در صف ایستاده‌اند، مجبورند به اتاقک‌های خالی زل بزنند تا بالاخره نوبتشان برسد. مسئول همین چرخ و فلک می‌گوید: تعطیلات عید وضع ما بهتر بود، دیگر رفت تا تابستان.‌ تازه همه تابستان هم که نه بیشتر شهریورماه شلوغ می‌شود. همه کار ما به همین دو ماه ختم می‌شود و بقیه سال دیگر وقت تلف کردن است.    یک ساختمان چند طبقه متروکه هم وسط دریاچه پارک خودنمایی می‌کند. به نظر می‌رسد سال‌ها کسی به آن رفت‌ و آمد نداشته، آن طور که می‌گویند، گویا پیش از انقلاب محل برگزاری جشن‌ها و مراسم‌ بوده اما پس از آن بدون استفاده رها شده است. تنها رستوران دریاچه بنری دارد بر پارچه‌ای رنگ و رو رفته و کثیف: تنها رستوران روی جزیره. پله‌های چوبی و فلزی‌اش راه رفتن را سخت می‌کند، از تخت‌های کوچک و نامرتبش هم پیداست مشتری زیادی ندارد.    تهران، شهری با بیش از 10 میلیون جمعیت، نباید وضعیت شهربازی‌اش این باشد. مرد میانسالی که با خانواده‌اش برای دیدار با اقوام از کرمانشاه به تهران آمده، این را می‌گوید.    شهرداری تهران چند سالی است در قراردادی با بخش خصوصی، به دنبال راه‌اندازی مجموعه‌ای تفریحی است در ضلع شمالی اتوبان همت و مشرف بر دریاچه خلیج‌فارس، با نام پروژه هزار و یک شهر، اما گفته می‌شود هنوز 10 درصد کارش هم پیش نرفته. انگار تهرانی‌ها حالا حالاها باید به همین پارک‌ها و دستگاه‌های زهوار در رفته و رنگ و رو رفته‌اش دل‌ خوش کنند.     ,رسانه هاي ديگر - رسانه ديگر,گشت و گذاری در بزرگترین پارک خاورمیانه,شنبه ۱ خرداد ۱۳۹۵ - ۱۰:۴۱,
با انتشار خبری مبنی بر دستگیری یک عضو منافق در آلبانی، مسعود کشمیری،محمدرضا کلاهی،خورشید فرجی و اعضای طراحی انفجار دفتر حزب جمهوری اسلامی در دایره حدس و گمان‌ها قرار گرفتند.    به گزارش خبرنگار سیاسی خبرگزاری دانشجویان ایران(ایسنا)، سردار سعید منتظرالمهدی در حاشیه نشست خبری خود که عصر روز شنبه 25 اردیبهشت ماه برگزار شد، از دستگیری یکی از عناصر منافق در کشور آلبانی که در انفجار دفتر حزب جمهوری اسلامی نقش آفرین بود خبر داد.    چند ساعت پس از انتشار این خبر و در پی انتشار گمانه‌زنی‌های مختلف یک منبع آگاه به یکی از رسانه‌ها اطلاع داد که عامل دستگیر شده یک خانم بوده است و عامل اصلی تحت تعقیب است.    این خبر در فضای مجازی اذهان عمومی را به سمت مسعود کشمیری عامل انفجار نخست وزیری و محمدرضا کلاهی صمدی عامل انفجار حزب جمهوری اسلامی کشاند.    این دو عنصر منافق آخرین بار حدود دوسال پیش در در آلمان هنگام خوردن غذا در رستورانی در شهر کلن و هنگام رانندگی در شهر هامبورگ آلمان دیده شده‌اند.    با توجه به اظهار نظر سخنگوی ناجا، که عامل دستگیر شده در انفجار دفتر حزب جمهوری اسلامی دست داشته است، کشمیری از دایره حدس خارج می‌شود. این عنصر منافق با بمب‌گذاری در دفتر نخست وزیری عامل شهادت شهید رجایی و شهید باهنر شده است.    در هفتم تیر ماه 1360 یکی از بزرگترین انفجارهای انتحاری تاریخ نظام جمهوری اسلامی ایران توسط گروهک منافقین به وقوع پیوست و داغ هفتاد و دو شهید را بر دل ملت ایران گذاشت.    سازمان مجاهدین خلق مسئولیت این انفجار را بر عهده گرفت و اعلام کرد که گروهی طراح از کمیته مرکزی این حزب مسئولیت اجرای نقشه انفجار انتحاری را بر عهده محمدرضا کلاهی قرار داد. او پس از انفجار از ایران فرار کرد، به عراق رفت و در آنجا با یکی از منافقین به نام خورشید فرجی زنوز ازدواج کرد، سپس به فرانسه و در آخر به آلمان سفر می‌کند.    گفته شده است که فرجی همسر کلاهی قبلا مسئول نهاد منافقین بوده که تنزل رده داشته، مدتی فرمانده گردان ارکان (پشتیبانی) و مدتی مسئول تاسیسات بوده است. وی آموزش خلبانی را گذرانده، آخرین مسئولیتش به عنوان فرمانده یگان پدافند به اصطلاح ارتش آزادی‌بخش سازماندهی شده است.    کلاهی در سال 1370، نسبت به سازمان منافقین به مشکل بر خورد و گفته شده است که پس از جدایی از سازمان طی سال 1372 از عراق به آلمان گریخته است.    با توجه به اطلاعات فوق و با توجه به خبر تکمیلی اعلام شده پس از آن، مبنی بر جنسیت مونث این دستگیر شده، می‌توان حدس زد که ممکن است همسر کلاهی در آلبانی دستگیر شده باشد؛ البته این امر هم ممکن است زن دستگیر شده از اعضای گروه طراحی انفجار دفتر حزب جمهوری اسلامی باشد.    گفته شده است که طی ساعت آینده جزئیات بیشتری از این دستگیری توسط نیروی انتظامی اعلام خواهد شد.    خبرنگار ایسنا: صدف صمیمی   ,سياسي - سياست داخلي,گمانه‌زنی‌هایی درباره خبر نیروی انتظامی,یکشنبه ۲۶ اردیبهشت ۱۳۹۵ - ۰۸:۴۶,منافقين
رییس اجرایی دولت افغانستان گفت در صورتی که گزارش‌ها درخصوص کشته‌ شدن ملا اختر منصور، رهبر طالبان در حملات هوایی آمریکا صحت داشته باشد، انتظار می‌رود تغییرات بزرگی در رهبری این گروه در افغانستان ایجاد شود.  به گزارش خبرگزاری دانشجویان ایران (ایسنا)، به نقل از خبرگزاری اسپوتنیک، مقام‌های آمریکایی اعلام کرده‌اند که اختر منصور طی حمله هواپیمای بدون سرنشین در قسمت پاکستان مرز مشترک با افغانستان کشته شده است.  به گزارش شبکه خبری العربیه، عبدالله عبدالله، رییس اجرایی دولت افغانستان در سخنانی خطاب به ملت این کشور گفت: منصور احتمالا در حمله هوایی در جنوب غرب شهر احمدوال که منطقه‌ای دورافتاده در پاکستان است، کشته شده‌ است.  وی هم چنین گفت مرگ منصور ضربه‌ای بزرگ برای این گروه شورشی خواهد بود.  این در حالی است که رسانه‌های پاکستان ضمن تکذیب این خبر گفته‌اند که افراد کشته شده طی این حمله، یک راننده تاکسی و مسافر وی بوده‌اند.  یک نماینده طالبان نیز اظهارات مقام‌های آمریکایی درخصوص کشته شدن منصور را رد کرده است.  منصور پس از مرگ ملاعمر در سال 2013 و تایید خبر مرگ وی در اواسط سال 2015 جانشین وی شد.       ,بين الملل - آسيا،خاورميانه,عبدالله عبدالله: با مرگ منصور تغییرات بزرگی در طالبان ایجاد می‌شود,یکشنبه ۲ خرداد ۱۳۹۵ - ۱۰:۵۳,
قم، برای روحانی جایگاه ویژه‌ای دارد. شهری که رئیس‌جمهور به خوبی فضا و نهادهای مؤثر آن را می‌شناسد و می‌داند که برای پیشبرد اهداف خود احتیاج به همراهی این شهر با سیاست‌هایش دارد.    به گزارش ایسنا، عصر ایران در ادامه آورده است: روحانی در زمانی که رئیس‌جمهور منتخب بود، در جریان سفر به قم خطاب به مراجع تقلید گفت: امیدوارم دولت یازدهم بتواند با برقراری ارتباط مؤثر با حوزه و مراجع معظم تقلید و علما، مشکلات داخلی و خارجی کشور را کاهش و حل و فصل کند. بر اساس همین معنا بعد از استقرار در نهاد ریاست جمهوری هم خود راهی قم شد و هم وزرا و معاونینش برای گزارش دادن به مراجع راهی مذهبی‌ترین شهر ایران شدند.    دیدار با مراجع تقلید و ارائه اطلاعات جزئی عملکرد دولت به آنها می‌تواند کمک بسیاری به روحانی و کابینه‌اش در ادامه مسیر باقی‌مانده تا پایان دولت یازدهم داشته باشد. روحانی در جریان این جدیدترین سفرش به قم و گزارش به مراجع تقلید، به‌دنبال رسیدن به سه هدف اصلی است.     هدف اول روحانی از این سفر، گرفتن تأیید از مراجع تقلید است. منتقدان رئیس‌جمهور در این سال‌ها سعی کردند به مردم القا کنند که قم مخالف روحانی است و از تصمیمات دولت در زمینه‌های مختلف راضی نیستند. سفر یک‌روزه روحانی به قم، خنثی کردن این استراتژی بود. در تمام دیدارهای روحانی مراجع تقلید عملکرد روحانی را ستایش کردند و حتی آیت‌الله مکارم خطاب به حسن روحانی گفت که رئیس‌جمهور موفقی است. روحانی توانست بعد از انتخابات مجلس دهم، تأیید مراجع تقلید را در مورد عملکردش بگیرد.     هدف دوم اینکه او در یک سال باقی‌مانده تا انتخابات ریاست جمهوری و در دوران پسابرجام، احتیاج به یک وحدت کلمه در کشور دارد. دولت برای رسیدن به موفقیت در دوران پسابرجام باید ابتدا یک وحدت فراگیر را در کشور نهادینه کند تا با خیال راحت دوران پساتحریم را مدیریت کند. اگر روحانی نتواند وحدت کلمه را در کشور فراگیر کند قطعا مشکلات فراوانی در ماه‌های پیش رو خواهد داشت و انرژی‌ دولت صرف پاسخگویی به مخالف‌خوان‌های دلواپس دولت خواهد شد.    به خاطر همین مسأله، مراجع تقلید به عنوان زعمای دینی و سیاسی کشور می‌توانند نقش ریسمان وحدت را بازی کنند. حمایت مراجع تقلید از دولت می‌تواند کمک بزرگی به روحانی و دستگاه دیپلماسی کشور باشد. مراجع تقلید می‌توانند سد محکمی در راه مخالفان دولت باشند و اجازه ندهند آنها با مسموم کردن فضا راه را برای موفقیت دولت در دوران پسابرجام ببندند.     هدف سوم این سفر این است که روحانی می‌خواهد خود مراجع تقلید را در جریان امور کشور قرار دهد و اجازه ندهد دلواپسان و مخالفان دولت، منبع خبری بیوت مراجع شوند. رئیس‌جمهور به خوبی می‌داند که اگر این افراد حامل اخبار کشور به مراجع باشند، همان اتفاقاتی خواهد افتاد که در سال گذشته و در ماجرای نقل خبر تک‌خوانی زنان به وجود آمد؛ ماجرایی که در پی آن، افرادی مانند حدادعادل و مرتضی آقاتهرانی اعتراف کردند که تک‌خوانی صورت نگرفته و وزارت ارشاد تخلفی انجام نداده است.    یک سال پیش رو برای رئیس‌جمهور روزهای مهمی است؛ روزهایی که ثانیه به ثانیۀ آن برای آینده کشور دارای اهمیت است و مردم چشم‌انتظار تحقق وعده‌های روحانی در دوران پسابرجام هستند.     ,رسانه هاي ديگر - رسانه ديگر,سه هدف اصلی روحانی از سفر به قم,شنبه ۱ خرداد ۱۳۹۵ - ۱۴:۳۲,
پس از اعلام نتایج دهمین دوره انتخابات مجلس شورای اسلامی که در تاریخ 7 اسفند ماه سال 94 برگزار شد، مشخص شد که از 207 حوزه انتخابیه، 55 حوزه به دور دوم کشیده شده است. نیمه دوم اسفندماه با توافق شورای نگهبان و وزارت کشور، 10 اردیبهشت ماه به عنوان زمان برگزاری مرحله دوم انتخابات تعیین شد.    به گزارش خبرگزاری دانشجویان ایران (ایسنا)، در روزهای ابتدایی سال نو و تعطیلات نوروز، خبری ابتدا در شبکه‌های اجتماعی و پس از آن در برخی سایت‌های خبری منتشر شد که حاکی از ابطال آرای منتخب سوم حوزه انتخابیه اصفهان بود. در ابلاغیه‌ای که شورای نگهبان برای استانداری اصفهان ارسال کرد عنوان شد که صحت آرای منتخبان اول، دوم، چهارم و پنجم مورد تایید است و آرای نفر سوم باطل شده و تعیین تکلیف منتخب بعدی در میان دوره‌ای مجلس مشخص می‌شود.     رسول زرگرپور استاندار اصفهان در نشست خبری در تاریخ پنجم فروردین ماه، با بیان اینکه نامه شورای نگهبان بعدازظهر 29 اسفند به دفتر من رسید بیان کرد: من روز اول سال 95 با وزیر کشور صحبت کرده و نکات خودم و اعتراض نفر سوم را به ایشان بیان کرده‌ام.     فارغ از اینکه چه اتفاقی افتاده که شورای نگهبان چنین تصمیمی گرفته، این سئوال مطرح شده که شورای نگهبان با استناد به چه قانونی بعد از تایید انتخابات حوزه انتخابیه اصفهان که در حقیقت به منزله راهیابی منتخب مردم به مجلس است، اقدام به ابطال آرای منتخب سوم این حوزه انتخابیه کرده است.      سیامک ره‌پیک سخنگوی هیات مرکزی نظارت در این خصوص چنین بیان کرد: تصمیم شورای نگهبان بر اساس موازین و چارچوب‌های قانونی بوده است.     حسینعلی امیری سخنگوی وزارت کشور نیز در این رابطه گفت: استنباط حقوقی وزارت کشور درباره ابطال آراء منتخب سوم اصفهان، با استنباط شورای نگهبان تفاوت دارد. با توجه به تفاوت استنباط وزارت کشور و شورای نگهبان از قانون انتخابات مجلس شورای اسلامی، موضوع حوزه انتخابیه اصفهان در نشستی با حضور وزیر کشور و اینجانب با دبیر شورای نگهبان بررسی شد؛ با این حال، شورای نگهبان همچنان نظر قبلی خود را درباره منتخب اصفهان اعلام کرد.    پیگیری‌ها در مورد وضعیت منتخب سوم مردم اصفهان در مجلس شورای اسلامی به عبدالرضا رحمانی فضلی وزیر کشور رسید.    وی گفت: شورای نگهبان کتباً به ما اعلام کرده که بر اساس نظارت استصوابی خود آرای این فرد را ابطال کرده است. نظر ما با شورای نگهبان متفاوت است و من در نامه‌ خود به شورای نگهبان و روسای قوا استدلال حقوقی کرده‌ام که این کار اشتباه است؛ زیرا وقتی انتخابات یک استان تایید شد نمی‌توانیم آرای یک نفر را ابطال کنیم. نظر ما این است که اعتبارنامه‌ این فرد باید صادر شود و سپس در مجلس درباره‌ آن تصمیم گرفته شود.     در اثنای اعلام نظر وزارت کشور و شورای نگهبان، در میان نمایندگان فعلی مجلس شورای اسلامی، نماینده‌ای که بیش از دیگران نسبت به ابطال آرای منتخب سوم حوزه انتخابیه اصفهان واکنش نشان داد و پیگیر موضوع شد، علی مطهری بود.      در مورد مسبوق به سابق بودن چنین اتفاقی علی مطهری می‌گوید: در انتخابات دوره سوم مجلس شورای اسلامی، اعتبارنامه منتخب مردم نیشابور پس از یک انتخابات سالم از سوی هیات نظارت امضا نشد. وزیر کشور وقت که این اقدام شورای نگهبان را خلاف بیّن و آشکار قانون می دانست اعتبارنامه وی را صادر و به مجلس فرستاد. مجلس نیز اعتبارنامه او را تصویب کرد و وی چهار سال نماینده بود. امام خمینی (ره) نیز این اقدام را تلقی به قبول نمودند.      در مرور بر تاریخچه ادوار مجلس این روایت هم مطرح است که خرداد سال ٦٧ در سومین دوره انتخابات مجلس شورای اسلامی شورای نگهبان حاضر به امضای اعتبارنامه محمد اکبرزاده منتخب مردم نیشابور نشد، اما در نهایت وزارت کشور با امضا و صدور آن، اکبرزاده را راهی مجلس کرد.      محمدباقر نوبخت سخنگوی دولت نیز در نشست خبری اخیر خود گفت که زمانی که من در سال 67 نماینده مجلس بودم اتفاق مشابهی افتاد که اعتبارنامه در مجلس بررسی شد.     علی مطهری در اظهارنظر اولیه در این خصوص گفت: وزارت کشور می‌تواند اعتبارنامه خانم خالقی را به مجلس ارائه کند و بررسی اعتبارنامه را به مجلس محول کند، ضمن اینکه ما باید توضیحات شورای نگهبان را بیشتر بشنویم و ببینیم در چه ضوابطی این اتفاق افتاده است.     در راستای پیگیری این موضوع، علی مطهری نامه‌های جداگانه‌ای به احمد جنتی دبیر شورای نگهبان و حجت‌الاسلام و المسلمین حسن روحانی رییس‌جمهور نوشت.     مطهری در نامه به آیت‌الله جنتی دغدغه خود را چنین عنوان کرد: اگر این رویه در کشور باب شود که پس از تایید صلاحیت یک کاندیدا و رای مردم در یک انتخابات سالم، آن منتخب به این بهانه که مدارک جدیدی بدست ما رسیده و نظر ما درباره صلاحیت او تغییر کرده است حذف شود، این امر می‌تواند مستند شورای نگهبان در آینده واقع شود.    در بخش دیگری از این نامه آمده است: قطعا نظارت استصوابی را عقلا و قانونا این مقدار نمی‌توان توسعه داد. به همین جهت قانونگذار تصمیم‌گیری درباره این موضوع را در خصوص منتخبان مجلس به نمایندگان ملت ارجاع داده است که اگر پس از انتخاب مردم مدارک جدیدی درباره یک منتخب ارائه شد، این مدارک در فرایند تایید اعتبارنامه‌ها توسط مجلس مورد بررسی قرار گیرد؛ یعنی اگر باید منتخبی حذف شود، این کار باید با نظر مجلس که نماینده ملت است انجام شود تا احترام به رأی مردم محفوظ بماند. اینکه بگوییم چون ما می‌دانیم مجلس دهم اعتبارنامه او را رد نمی‌کند پس ما او را حذف می‌کنیم، منطق درستی نیست.     کم کم پای حقوقدانان به این موضوع که اکنون به یک چالش حقوقی تبدیل شده، باز شد تا جوابی برای این سئوال بیابند که آیا بعد از تایید صلاحیت و رای‌آوری یک نامزد انتخاباتی، امکان ابطال آرای آن فرد وجود دارد؟ و این اقدام با استناد به کدام قانون انجام شده است؟      محمدصالح نیکبخت - حقوقدان و وکیل دادگستری - در واکنش به این موضوع چنین بیان کرده است: با توجه به وظیفه شورای نگهبان در بررسی صلاحیت‌ها، تمامی بحث تایید صلاحیت یا رد آن مربوط به قبل از برگزاری انتخابات است و بعد از آن اگر نماینده‌ای تایید صلاحیت شد نمی‌توان درباره ابطال تمام آرای آن نماینده اظهارنظر کرد. از سوی دیگر آنچه مربوط به شخصیت ذاتی است و قبل‌تر مورد تایید شورای نگهبان قرار گرفته به نظرم نمی‌تواند دوباره مورد ایراد شورای نگهبان واقع شود.    نیکبخت یادآور شد: بعد از تایید صلاحیت و رای‌آوری یک نامزد انتخاباتی وظیفه تایید نهایی آن فرد بر عهده خود مجلس است که در نهایت اعتبارنامه او را به عنوان نماینده یک حوزه انتخابیه تایید یا رد کند.     نجفی‌توانا - حقوقدان و وکیل دادگستری - معتقد است: طبق اصل 99 قانون اساسی شورای نگهبان در احراز و رد صلاحیت مبسوط‌ الید است و ظاهرا مرجعی هم برای تجدیدنظر جز خودش وجود ندارد که البته این جزو نواقص قانون است که باید بر طرف شود؛ زیرا ممکن است بنا به دلایل مختلفی شورای نگهبان در اظهارنظر مرتکب اشتباه شود.    وی افزود: در خصوص اینکه بعد از انتخاب شدن شخص، شورای نگهبان بتواند مداخله کند به لحاظ ابهام در گستره زمان و بیم بی‌ثباتی در انتخاب نمایندگان به‌نظر می‌رسد اصلح این باشد که نظر مجلس شورای اسلامی در مورد تایید و یا رد اعتبارنامه شخص انتخاب شده، فصل‌الخطاب باشد.     استناد موافقان با نظر وزارت کشور تبصره 4 ماده 8 قانون انتخابات است که در آن آمده  پس از تایید صحت انتخابات توسط شورای نگهبان، وزارت کشور موظف است اعتبارنامه کلیه منتخبین را صادر و به مجلس شورای اسلامی ارسال نماید. پذیرش انصراف هر یک از منتخبین پس از تأیید صحت انتخابات و قبل از تصویب اعتبارنامه نیز می‌بایست به تصویب مجلس شورای اسلامی برسد. و معتقدند در هیچ جای قانون نیامده که بعد از انتخابات و تایید صحت انتخابات، شورای نگهبان می‌تواند منتخب مردم را رد صلاحیت کند. در این مرحله مجلس است که باید درباره نمایندگان تصمیم‌گیری کند.      برخی دیگر به تبصره 3 ماده 52 قانون انتخابات مجلس استناد می‌کنند که در آن گفته شده شورای نگهبان 20 روز پس از اظهارنظر هیات مرکزی نظارت نظر قطعی و نهایی خود را در خصوص تایید یا رد صلاحیت داوطلبان به وزارت کشور اعلام خواهد نمود. کلمه نظر قطعی و نهایی می رساند که تایید صلاحیت اولیه خانم خالقی توسط شورای نگهبان نظر قطعی و نهایی این شوراست و قابل تغییر نیست و باید توجه داشت که نظر قطعی و نهایی دوتا نمی‌شود؛ بنابراین منتخب سوم اصفهان از نظر شورای نگهبان دارای صلاحیت بوده و نظر نهایی خود را اعلام کرده است.      حسین احمدی‌نیاز دیگر وکیل دادگستری درباره راهکار حقوقی رفع اختلاف وزارت کشور و شورای نگهبان در راستای تعیین تکلیف منتخب سوم اصفهان، با طرح این سئوال که مرز نظارت استصوابی شورای نگهبان کجاست؟ گفت: قانونگذار به صورت کلی این امر را تعریف کرده است و برای تعریف این مساله، نیازمند بررسی خاص حقوقی هستیم؛ زیرا با توجه به اصول متعدد قانون اساسی، شورای نگهبان باید دایره نظارت خود بر صلاحیت افراد را در چارچوب قانون تعریف کند؛ بنابراین برای اینکه تعارضی بین حقوق شهروندی و حق حاکمیتی شورای نگهبان در نظارت بر صلاحیت کاندیداها به وجود نیاید، باید این مرز تعیین شود که این امر نیازمند یک استدلال حقوقی است.    وی افزود: آنچه که در ظاهر قانون وجود دارد این است که به محض تایید صلاحیت فرد در شورای نگهبان، فرد تایید نهایی شده است، البته مکانیزم های بعدی وجود دارد از جمله تایید اعتبارنامه فرد در مجلس شورای اسلامی.    احمدی‌نیاز معتقد است: اگر بخواهیم تفسیر موسعی از صلاحیت شورای نگهبان داشته باشیم، این شورا از این حق برخوردار است که تا پایان انتخابات و ورود فرد به مجلس شورای اسلامی طبق تفسیر موسع و اصل کلی نظارت استصوابی، در باب صلاحیت افراد اظهارنظر کند؛ بنابراین موضع قانون این است که اگر بخواهیم از تفسیر موسع استفاده کنیم، شورای نگهبان از این حق برخوردار است، اما اگر ما تفسیر مضیقی داشته باشیم، شورا از این حق برخوردار نیست.     علی مطهری از زاویه دیگری به موضوع نظر دارد و با اشاره به ماده 30 قانون آیین‌نامه داخلی مجلس شورای اسلامی در خصوص رسیدگی به اعتبارنامه منتخبان مبنی بر اینکه شعب، رسیدگی به اعتبارنامه‌ها را شروع و نسبت به مدارکی که در شورای نگهبان مورد رسیدگی قرار نگرفته و یا پس از رسیدگی شورای نگهبان به دست آمده است اتخاذ تصمیم خواهند نمود و گزارش تصویب یا رد آن را از طریق هیات رئیسه به مجلس تقدیم می دارند. می‌گوید قانونگذار خواسته است اگر مدارکی درباره یک کاندیدا پس از انتخاب مردم بدست آمد، تصمیم گیری درباره آن به عهده مجلس باشد تا احترام رأی مردم محفوظ بماند و اگر قرار است آن کاندیدا حذف شود این کار با رأی مجلس که خود نماینده ملت است انجام شود نه این که بدون توجه به رأی مردم، شورای نگهبان او را حذف کند.     دکتر حسن روحانی بالاترین مقام اجرایی کشور نیز به اختلاف‌نظر شورای نگهبان و وزارت کشور ورود کرد و به عنوان مسئول اجرای قانون اساسی در صفحه توییتر خود، گفت: بر اساس قانون اساسی اعتبارنامه نماینده منتخب مردم باید در مجلس شورای اسلامی بررسی شود و هیچ نهاد دیگری نمی‌تواند در آن دخالت کند.     این گفته سیامک ره‌پیک مبنی بر اینکه همه قوانین عادی تحت حاکمیت اصول قانون اساسی و بر اساس آن قابل تفسیر و بررسی است و قانون اساسی حق نظارت بر انتخابات را به‌صورت مطلق و عام به شورای نگهبان داده است و اینکه طبق اصل 99 قانون اساسی و تفسیر این اصل توسط شورای نگهبان و همچنین طبق قوانین عادی از جمله ماده 3 قانون مجلس شورای اسلامی، نظارت شورای نگهبان عام و استصوابی و همه مراحل و تمام امور مربوط به انتخابات است. را می‌توان واکنشی به نظر رییس‌جمهور دانست.    وی همچنین تاکید کرد: شورای نگهبان به استناد مستندات قانون از جمله مستندات ذکر شده نسبت به پرونده‌های مختلف اظهارنظر می‌کند و این رویه بر تمام ادوار شورای نگهبان وجود داشته است و امر جدیدی نیست.    ناگفته نماند که عده‌ای مسئولیت وزارت کشور را نیز سنگین می‌دانند و معتقدند طبق ماده 73 قانون انتخابات مجلس شورای اسلامی که می‌گوید: صدور اعتبارنامه منتخبین موکول به عدم ابطال انتخابات از طرف شورای نگهبان می‌باشد و شورای نگهبان در اسرع وقت نظر خود را درباره انتخابات اعلام می‌نماید و وزارت کشور موظف است بلافاصله دستور صدور اعتبارنامه را بدهد. وزرات کشور وظیفه دارد با توجه به اینکه انتخابات حوزه اصفهان از سوی هیات نظارت استان و شورای نگهبان تایید شده، اعتبارنامه منتخب نفر سوم حوزه انتخابیه اصفهان را صادر کند.     رحمانی فضلی وزیر کشور نیز راهکاری برای حل این موضوع ارائه داد و گفت: محل حل این اختلاف مجلس است. نمایندگان باید استفساریه تهیه کرده و در مجلس پرسیده شود که در این شرایط نظر شورای نگهبان درست است یا وزارت کشور؛ در واقع این پیشنهاد ما برای حل این مشکل است و مجلس می‌تواند محل تفسیر قانون باشد.     احمد توکلی نماینده مردم تهران در مجلس شورای اسلامی در نوشتاری که در کانال تلگرام خود به عنوان  چاره کار در امر منتخب رد شده اصفهان منتشر کرد، آورده است: در واقع اختلاف بین شورای نگهبان که بخشی از قوه مقننه و وزارت کشور که بخشی از قوه مجریه است، اختلاف بین قوای مقننه و مجریه است. راه حل بر اساس بند 7 اصل یکصد و دهم قانون اساسی که حل‏ اختلاف‏ و تنظیم‏ روابط قوای‏ سه‏ گانه را از اختیارات و وظائف رهبری می شمارد، رجوع به هیات عالی حل اختلاف و تنظیم روابط قوای سه گانه است. رعایت این سازوکار از اتلاف نیروها و تباه شدن حقوق مردم جلوگیری می‌کند.     تاکنون هیچ طرفی از مواضع خود کوتاه نیامده‌اند؛ از یک طرف شورای نگهبان بر موضع خود مبنی بر ابطال آرای منتخب سوم حوزه انتخابیه اصفهان پافشاری می‌کند و از سوی دیگر وزارت کشور در تلاش است تا از تمام ظرفیت‌های قانونی خود استفاده کند. مراسم افتتاحیه مجلس دهم روز شنبه ٨ خرداد ماه برگزار می‌شود و پس از آن نمایندگان در اولین جلسه جلسات کاری خود باید به بررسی اعتبارنامه‌های بپردازند. حال اینکه حرف چه نهادی در نهایت به کرسی خواهد نشست را باید منتظر بود و مشاهده کرد.     این در حالیست که مینو خالقی به عنوان منتخب مجلس دهم برای نشست شنبه‌ بعد از ظهر اصلاح‌طلبان دعوت شده و گفته شده که در مهمانی منتخبان مجلس دهم با رییس‌جمهور نیز شرکت خواهد کرد.     الهام رییسی - ایسنا      ,معارف و حقوق - حقوقي و قضايي,روایتی از یک چالش حقوقی,شنبه ۱۸ اردیبهشت ۱۳۹۵ - ۱۰:۳۸,"شوراي نگهبان,وزارت كشور ,حقوق,انتخابات مجلس دهم"
ابتدای اردیبهشت ماه بود که دادگاه عالی آمریکا با صدور حکمی اعلام کرد تقریباً دو میلیارد دلار از دارایی‌های مسدود شده ایران در ایالات متحده باید به خانواده‌های قربانیان انفجار بیروت پرداخت شود.    به گزارش خبرگزاری دانشجویان ایران (ایسنا)، در سال 1983 (1362) مقر تفنگداران دریایی آمریکا در بیروت مورد حمله قرار گرفت و 241 نفر کشته شدند. خانواده کشته‌شدگان و همچنین کشته‌شدگان انفجار برج‌الخبر عربستان در سال 1996 (1375) انگشت اتهام را به سوی ایران نشانه رفتند و با مراجعه به دادگاه آمریکا با ادعای حمایت ایران از تروریسم خواهان دریافت غرامت از دولت جمهوری اسلامی شدند.    دادگاه آمریکایی در سال 2007 (1386) به نفع آن‌ها رأی داد و ایران را به پرداخت 7/2 میلیارد دلار محکوم کرد. درست در همین سال اجرای تحریم‌های دلاری آمریکا علیه ایران معلق شده بود و با توجه به افزایش قیمت نفت، دولت وقت (دولت اول محمود احمدی نژاد) هفت و نیم میلیارد دلار از دارایی‌های بانک مرکزی را صرف سرمایه‌گذاری کرد.    اما کجا؟    حدود دو میلیارد دلار از دارایی ها و بانک مرکزی و در اصل دارایی ملت ایران صرف خرید اوراق قرضه‌ای از طریق یک کارگزار لوگزامبورگی (کلیر استریم) شد که بخشی از آن در اروپا و بخشی به صورت فیزیکی در سیتی بانک آمریکا نگهداری شد. 250 میلیون دلار از این اوراق فروش رفت اما بخش اصلی آن در آمریکا نگهداری شد.    به گفته ولی‌الله سیف رئیس فعلی بانک مرکزی به رغم هشدارهای دلسوزانه کارشناسان و مدیران بانک مرکزی مبنی بر پرهیز از سرمایه‌گذاری روی اوراق بهادار دلاری و اینکه رفع ممنوعیت ایران توسط آمریکا دائمی نیست اما این عمل انجام شد و با وجود اینکه دولت ایران چندماه فرصت داشت این اموال را از ایالات متحده خارج کند این کار را نکرد و تحریم های دلاری از سال 2008 دوباره از سر گرفته شد.    پرونده تفنگداران دریایی در دادگاه‌های آمریکا در جریان بود و با توجه به سوابق قبلی دولت آمریکا مسئولان دولت علاوه بر داشتن اطلاعات در این زمینه، می‌توانستند حدس بزنند که ممکن است ایالات متحده اموال ایران را در این کشور بلوکه کند اما باز هم عکس‌العملی نشان ندادند تا اینکه در سال 2012 (1391) دولت آمریکا بانک مرکزی ایران را متهم به پولشویی و اموال این بانک را مسدود کرد.    جدای از ظلم آشکاری که دولت آمریکا در قبال ملت ایران و اموال ایرانیان انجام داده واکنش دولت وقت جالب‌تر است. بانک مرکزی در سال 1391 به دیوان عالی آمریکا متوسل می‌شود تا این بلوکه شدن پول ایران را بررسی کند. این در حالی است که مسئولان ایرانی از شرکت در فرآیند دادرسی‌های ایالات متحده با توجه به سوابق دشمنی و احکام ناعادلانه آمریکایی‌ها منع شده بودند اما دولت وقت با توسل به دیوان عالی آمریکا عملاً به حکم دادگاه‌های آمریکا صحه می‌گذارد.    به گفته حسن روحانی، دولت گذشته یک فرصت‌سوزی و اهمال بزرگ در این زمینه انجام داده که اموال ایران را در فرصت موجود از آمریکا بیرون نکشیده و در واقع گوشت را در دست گربه گذاشته است.    رئیس دولت یازدهم در این زمینه می‌گوید: در همان سال‌ها اشکار شده بود که دادگاه‌های آمریکایی با استناد به آن موضوع و البته نامشروع، می‌خواهند به اموال ما دست اندازی کنند. اما متأسفانه در فرصت 9 ماهه‌ای که بانک مرکزی داشته و می‌توانسته هم پول را از بانک‌های آمریکایی خارج کرده و اوراق را به فروش برساند، اما بخش بزرگی از این اوراق باقی‌مانده تا زمانی که در سال 87 که دادگاه استیناف رأی می‌دهد و این پول مسدود می‌شود.    علاوه بر این کوتاهی صورت گرفته توسط دولت سابق، رجوع به دیوان عالی آمریکا اشتباه دیگری است؛ چراکه با صدور رأی این دیوان، ایران عملاً بر نتیجه دادگاه‌های آمریکا صحه گذاشته است و همین می‌شود که دادگاه عالی آمریکا با صدور حکم خود می‌خواهد پول متعلق به ملت ایران را بین حدود هزار نفر از خانواده‌های قربانیانی که ایران دخالتی در مرگ آن‌ها نداشته است پرداخت کند.    دولت حسن روحانی از همان ابتدای اعلام این حکم به آن اعتراض کرده و علاوه بر احضار سفیر سوئیس به عنوان حافظ منافع آمریکا در ایران و تسلیم دو یادداشت رسمی در اعتراض به این اقدامات دولت آمریکا، محمدجواد ظریف نیز به دبیرکل سازمان ملل نامه نوشت تا ایران از طریق بین‌المللی پیگیر این نقض حقوق بین‌المللی باشد.    از بحث‌های حقوقی و اقدامات صورت گرفته که بگذریم همچنان این سوال باقی می‌ماند که چرا دولت نهم با وجود تاکید برخی کارشناسان برای انجام ندادن این سرمایه‌گذاری، اوراق قرضه را خریداری کرده است و با شکایت در دیوان عالی آمریکا به این نقض حقوق بین‌المللی صحه گذاشته است.    از این دست کوتاهی‌ها در دولت گذشته کم نبوده از پرونده سه هزار میلیاردی گرفته تا گم شدن دکل نفتی، از ظهور بابک زنجانی تا ... . کوتاهی‌هایی که از روحانی و جهانگیری گرفته تا سایر مسئولین دولت یازدهم به آن‌ها بارها اشاره کرده‌اند.    با یک حساب سرانگشتی، دو میلیارد دلاری که در اثر کوتاهی دولت وقت بلوکه شده ، به ازای 75 میلیون نفر یارانه‌بگیر چیزی حدود 85 هزار تومان(تقریبا دو ماه یارانه، یارانه‌بگیران) می‌شود. یارانه‌ای که به قول نوبخت هر ماه دولت یازدهم پرداخت آن را برای خود مصیبت عظیمی می‌داند. یعنی با این کوتاهی به ازای هر ایرانی 80 هزار تومان ضرر به جیب مردم وارد شده است. ضرری که مسببین آن نه تنها در مقابل آن پاسخگو نیستند بلکه حتی تلاش می‌کنند آن را چوبی بر سر برجام کنند در حالی که این اتفاق به یک سال قبل از شروع دور جدید مذاکرات هسته‌ای(1391) بازمی‌گردد.    با این وجود رئیس‌جمهور با اشاره به اینکه دولت آمریکا حق چنین کاری نداشته و ایران تا آخرین لحظه این مسئله را در جامعه بین‌المللی پیگیری می‌کند تا حقوق ملت ایران استیفا شود درباره‌ پیگیری این موضوع در داخل تأکید می‌کند: ما دو کار باید انجام دهیم. کمیته‌ای را تشکیل دادیم که موضوع را بررسی کرده و به رئیس جمهور گزارش دهد گزارش کمیته بررسی فرآیند توقیف دومیلیارد دلار اموال ملت ایران منتشر و پرونده نیز به قوه‌ی قضاییه ارائه می‌شود.    قطعاً بازگشت این دو میلیارد دلار به کشور مهم است اما شاید مسئله‌ای که باید بیشتر مورد پیگیری قرار گیرد همین فرآیند توقیف این اموار است تا مشخص شود چه کسانی در این فرآیند نقش داشته‌اند و با ارائه مدارک به قوه‌ی قضاییه، مسببین محاکمه و مجبور به پاسخگویی شوند.    داستان ندانم‌کاری‌های برخی مسئولین قصه‌ درازی است که گویا تا برخورد قاطعی با آن صورت نگیرد ممکن است باز هم تکرار شود و حتی عده‌ای به جای آن‌که خود را به مردم بدهکار بدانند، طلبکارانه وعده‌های بیشتری برای کسب کرسی‌هایی می‌دهند که سر آخر (تنها در یک مورد اشاره شده) منجر به ضرری در حد دو ماه یارانه نقدی مردم ایران می‌شود.  خبرنگار ایسنا: آرین افخمی   ,سياسي - سياست داخلي,ضرری در حد دو ماه یارانه نقدی مردم,یکشنبه ۲۶ اردیبهشت ۱۳۹۵ - ۰۸:۳۲,دولت‌هاي نهم و دهم
مدیرکل سیاسی وزارت کشور با بیان اینکه قانون انتخابات مجلس شورای اسلامی اشکالاتی دارد گفت: این اشکالات باید در یک فضای کارشناسی و نه در یک فضای سیاسی اصلاح شود.    محمدامین رضازاده در گفت‌وگو با خبرنگار سیاسی خبرگزاری دانشجویان ایران(ایسنا)، با اشاره به برخی اشکالات و نواقص موجود در قانون انتخابات مجلس شورای اسلامی اظهار کرد: اکنون در کشور شرایط عمومی برای اصلاح قانون انتخابات و به روز کردن آن فراهم است.    وی همچنین افزود: پیش‌نویس قانون انتخابات تهیه شده و با توجه به تصویب سیاست‌های کلی انتخابات، وزارت کشور دست نگه داشته تا مصوبه مجمع تشخیص مصلحت نظام به تائید رهبری برسد و سپس قانون انتخابات مجلس شورای اسلامی در چارچوب همان سیاست‌ها تهیه شود.    متن کامل گفت و گوی محمدامین رضازاده مدیرکل سیاسی وزارت کشور درباره قانون انتخابات مجلس به شرح زیر است:     رهبری و رییس‌جمهور بر ضرورت اصلاح قانون انتخابات تاکید دارند     مدیر کل سیاسی کشور با اشاره به اینکه در این انتخابات زوایای بیشتری از اشکالات قانون انتخابات آشکار شد اظهار کرد: رهبری، رئیس جمهور و وزیر کشور و صاحب‌نظران مختلفی به این اشکالات اشاره کردند و بر ضرورت اصلاح قانون انتخابات تاکید کردند. اکنون در کشور شرایط عمومی برای اصلاح قانون انتخابات و به روز کردن آن فراهم است. البته سیاست‌های کلی انتخابات توسط مجمع تشخیص مصلحت نظام تصویب و محضر رهبر انقلاب فرستاده شده است. وزارت کشور و دولت هم لایحه جامع انتخابات را در دستور پیگیری دارد.    رضازاده همچنین درباره برخی از اشکالات قانون انتخابات اظهار کرد: در قانون انتخابات شوراهای شهر و روستا اکثریت نسبی ملاک رای‌آوری است؛ در انتخابات ریاست جمهوری اکثریت مطلق و در انتخابات مجلس شورای اسلامی، ملاک کسب 25 درصد از آرای یک حوزه است. به لحاظ حقوقی بحث های زیادی مطرح است که انتخابات ما باید با چه سازوکاری انجام شود. به طور مثال در انتخابات مجلس یک نماینده باید حداقل 25 درصد از آرای حوزه انتخابیه خود را به دست آورد و وقتی این آرا را به دست آورد نماینده تمام صد در صد رای دهندگان می‌شود در حالیکه 75 درصد به او رای ندادند. اینکه اکثریت نسبی خوب است یا اکثریت مطلق باید بحث شود و بهترین شیوه برگزیده شود.    وی هم‌چنین خاطر نشان کرد: در برخی کشورها یک آستانه رای وجود دارد مثلا می‌گویند اگر حزبی ده درصد آرا را کسب کرد می‌تواند در مجلس کرسی داشته باشد حتی در برخی از کشورها رای یک درصدی هم می‌تواند موجب راه یابی حزب به پارلمان شود. این‌ها باید درقانون انتخابات ما بحث شود. اکنون مثلا نماینده اول تهران با بیش از یک میلیون و 600 هزار رای با نماینده یک اقلیت دینی با بیش از بیست هزار رای دارای یک رای در مجلس بوده و اجازه دارند در تمام امور کشور اظهار نظر کنند. باید بحث شود که نماینده‌ای با مثلا هفت هزار رای با نماینده‌ای که بیش از یک میلیون و 600 هزار رای آورده است باید برابر باشد یا خیر.       رضازاده مدیر کل سیاسی وزارت کشور      با تقویت احزاب به سمت نظام انتخاباتی حزبی پیش برویم   مدیرکل سیاسی وزارت کشور در بخش دیگری از اظهارات خود گفت:‌ در شهرهای کوچک امکان شناسایی نامزدهای انتخابات وجود دارد اما در کلان شهرها و شهری مثل تهران با هفت یا هشت میلیون نفر واجد شرایط رای، شناسایی افراد سخت است در اینجا بحث نظام انتخابات حزبی مطرح می‌شود ولی آیا در کشور ما احزاب به درجه ای رسیده اند که بتوانند افراد را به مردم معرفی کنند؟ این‌ها بخشی از مسائلی است که باید در قانون انتخابات مدنظر قرار گیرد.    وی در پاسخ به این پرسش که آیا ابتدا باید احزاب تقویت شود تا نظام انتخاباتی ما حزبی شوند یا ابتدا قانون انتخابات حزبی ایجاد شود گفت:‌ این مسأله به هم مرتبط است از سویی باید فرهنگ کار حزبی در جامعه تقویت شود و ذهنیت منفی نسبت به احزاب از بین برود. ما در کشور 242 حزب داریم که این تعداد در دنیا بی نظیر است اما فقط تعدادی از این احزاب توانستند در حد حزب ملی نقش‌آفرینی می‌کنند و بسیاری از آن‌ها هنوز در شهرستان‌ها دفتری ندارند. هنوز ما شاهد چرخش نخبگان در این احزاب نیستیم و مثلا یک نفر بیست سال دبیرکل یک حزب است. خود اعضای احزاب هم انگیزه فعالیت در حزب ندارند و آموزش لازم برای احزاب وجود ندارد و این احزاب تقریبا در ایام انتخابات فعال می شوند که این اشکالات باید رفع شود. از سویی قانون و زیرساخت لازم برای تقویت احزاب تهیه شود تا به سمت نظام انتخابات حزبی برویم.    رضازاده در ادامه با بیان اینکه اکنون ما روشی بینابینی داریم خاطر نشان کرد: در تهران تقریبا انتخابات حزبی بوده و مردم به لیست ها رای می‌دهند . در کلان شهرها هم تا حدی رقابت لیستی وجود دارد اما در شهرهای کوچک هنوز این اتفاق نیفتاده است. به هر حال ما چاره ای نداریم جز اینکه به سمت تقویت احزاب ملی برویم تا آن‌ها فعال شده و خود رابه مردم بشناسانند و مردم بر اساس همین شناخت به آن‌ها رای دهند.  وی هم‌چنین با اشاره به اینکه ما هر چه از رقابت حزبی و سیاسی دور شویم به دام رقابت های قومی، مذهبی و طایفه ای می افتیم افزود:‌ متاسفانه در این انتخابات در بعضی از شهرها این وضعیت پیش آمد و گاهی اختلاف حتی به شهر و روستا یا اختلاف شهر با شهر یا اختلاف طایفه ای هم کشیده شد. این چنین رقابتی برخلاف وحدت و انسجام ملی است. باید رقابت‌ها سیاسی شده و از رقابت‌های قومی و طایفه ای فاصله بگیریم.     هم رویه شورای نگهبان اصلاح شود هم ماده قانونی شرایط ثبت‌نام کنندگان   رضازاده درباره انتقاد به تعداد زیاد ثبت‌نام کنندگان در انتخابات مجلس و اینکه آیا این قانون در این بخش نیاز به اصلاح دارد یا خیر؟ اظهار کرد: این حق افراد است که اگر طبق قانون شرایط لازم را دارند در انتخابات ثبت‌نام کنند. این اظهارنظرها که تعداد بالای ثبت‌نام‌کنندگان در انتخابات برای ایجاد هزینه برای نظام است، بدبینانه ترین نگاه نسبت به افرادی است که به دعوت مسئولان در انتخابات شرکت کردند و به دنبال جذب مشارکت و رقابت بودند. این تهمت است بگوییم آن‌ها قصد ایجاد هزینه برای نظام را داشتند به هر حال ما فیلتری به نام قانون داریم و هر کسی که شرایط لازم را نداشته باشد رد صلاحیت می‌شود. بنابراین نباید فراتر از قانون برای کسی محدودیت قائل شویم. از سویی این قانون هم اشکالاتی دارد که باید اصلاح شود.    وی در ادامه در پاسخ به این سوال که آیا صرفا قانون انتخابات مجلس درباره شرایط ثبت نام کنندگان باید اصلاح شود یا رویه شورای نگهبان در بررسی صلاحیت‌ها، گفت:‌ هر دو باید اصلاح شود . قانون باید به گونه ای اصلاح شود تا کسانی که شرایط لازم را ندارند ورود نکنند و شورای نگهبان هم باید ظرفیت و امکاناتش رامتناسب با قانون موجود فراهم کند. شورای نگهبان و هیأت‌های نظارت از سوابق بسیاری از افرادی که ثبت نام کردند، بی‌اطلاع نبودند و پیش‌بینی شده بود که بسیاری از افراد شناخته شده وارد عرصه انتخابات می شوند و سوابق آن‌ها هم از قبل تهیه شده بود. افراد جدیدی هم آمدند از فیلترهای خاصی عبور کردند . هیأ‌ت‌های اجرایی که از معتمدان مردم هستند همه ثبت نام کنندگان را می شناسند و به جز تهران شناسایی این افراد در شهرستان‌ها کار سختی نیست. به هر حال شورای نگهبان باید امکانات لازم را برای شناسایی افراد تهیه کند.     تحقیقات محلی براساس قانون و مستندات انجام می‌شود   رضازاده درباره انتقاد به بحث تحقیقات محلی در مرحله بررسی صلاحیت های نامزدها نیز گفت:‌ اعضای هیأت اجرایی از معتمدان محلی هستند که مورد تائید فرماندار و هیأت‌های نظارت هستند پس می‌توانند تحقیقات محلی را بر اساس قانون انجام دهند و قانون هم نحوه تحقیقات محلی را مشخص کرده است و باید این تحقیقات مستند باشد. سند هم از نظر حقوقی شرایط خاص خود را دارد.       رضازاده مدیر کل سیاسی وزارت کشور      مجازات در نظر گرفته شده برای تخلفات انتخاباتی بازدارنده نیست   مدیر کل سیاسی وزارت کشور درباره بازدارنده نبودن مجازات در نظر گرفته شده در قانون انتخابات مجلس شورای اسلامی هم خاطر نشان کرد: مبحث مجازات در قانون انتخابات باید بررسی و اصلاح شود. در ایام تبلیغات انتخابات نمی‌شود کسی را احضار کرد و وقتی تخلفی بررسی و حکمی صادر می‌شود دیگر کار از کار گذشته است. این مجازات های در نظر گرفته شده بازدارنده نیست و حتما باید اصلاح شود.     نحوه مقابله با پول‌های کثیف به کار کارشناسی بیشتری نیاز دارد   وی هم‌چنین در پاسخ به این پرسش که آیا نحوه مقابله با پول‌های کثیف در قانون جدید انتخابات در نظر گرفته شده است گفت: این مسأله در مجلس نهم مسکوت مانده است که باید با کار کارشناسی بیشتر و پخته‌تربررسی شود و مراحل قانونی خودرا طی کند. موضوع مقابله با پول‌های کثیف می‌تواند ابتدا به صورت لایحه ای در مجلس بررسی و تصویب شود سپس در قانون انتخابات گنجانده شود.     همچنان برای برگزاری انتخابات الکترونیک با شورای نگهبان اختلاف داریم     رضازاده هم‌چنین درباره دلیل برگزار نشدن انتخابات الکترونیکی و اینکه انتخابات ریاست‌جمهوری در سال96 الکترونیکی برگزار خواهد شد یا خیر؟ اظهار کرد: انتخابات الکترونیکی در بسیاری از کشورها وجود دارد اما باید محاسن و معایب آن را در نظر بگیریم و شرایط کشور، زیرساخت‌ها و ابزارهای آن، امکانات فنی، سخت افزارها و نرم افزار مورد نیاز آن را بسنجیم. به هر حال وزارت کشور برای برگزاری انتخابات الکترونیکی با شورای نگهبان اختلاف دارد. شورای نگهبان به لحاظ نگرانی‌های امنیتی فعلا اقناع نشده است که انتخابات را الکترونیکی برگزار کند.     دو راه برای حل مشکل مینو خالقی پیشنهاد کرده‌ایم   مدیر کل سیاسی وزارت کشور در خصوص اختلاف پیش آمده در مورد وضعیت مینوخالقی نیز گفت:‌ یک اختلاف حقوقی بین شورای نگهبان و وزارت کشور به وجود آمده که در حال طی مراحل خود است. شورای نگهبان بر اساس نظارت استصوابی خود آرای این فرد را ابطال کرده در حالیکه صحت انتخابات حوزه اصفهان را تائید کرده است. پیشنهاد داده‌ایم که مجلس درباره حوزه اختیارات شورای نگهبان، قانون را تفسیر کرده و اعلام کند که آیا نظارت استصوابی پس از آرای حوزه قابل قبول است یا خیر؟ راه دیگر این است که اعتبارنامه این فرد در مجلس بررسی شود.     قانون انتخابات ما نکات بسیار مترقی هم دارد     وی با بیان اینکه پیش نویس قانون انتخابات تهیه شده است تصریح کرد: هم زمان با تهیه این پیش‌نویس سیاست‌های کلی انتخابات در مجمع تشخیص مصلحت مطرح شد بنابراین ما دست نگه داشتیم تا مصوبه مجمع به تائید رهبری برسد و ما قانون انتخابات را در چارچوب همان سیاست‌ها تهیه کنیم.    مدیر کل سیاسی وزارت کشور هم‌چنین خاطر نشان کرد: البته همین قانون انتخابات مجلس مشکل جدی و اساسی ندارد. در ابتدا تعداد زیادی از شرکت کنندگان در این دوره از انتخابات محل بحث و اختلاف شد و نمی‌شود صرفا با این دلیل دنبال تغییر قانون انتخابات باشیم . قانون انتخابات ما نکات بسیار مترقی هم دارد ولی اشکالاتی هم دارد و ما باید در یک فضای کارشناسی و نه در یک فضای سیاسی به دنبال تصویب قانون جدید باشیم.    رضازاده در پایان تاکید کرد: یک قانون خوب قانونی است که شفاف بوده و غیرقابل تفسیر باشد ما باید در اصلاح قانون انتخابات به همین سمت پیش برویم.    تهیه و تنظیم: محسن فرامرزی     ,سياسي - سياست داخلي,شرایط عمومی کشور برای اصلاح قانون انتخابات مجلس فراهم است,یکشنبه ۲۶ اردیبهشت ۱۳۹۵ - ۰۸:۳۱,"انتخابات مجلس دهم,وزارت کشور"
خبرگزاری دانشجویان ایران (ایسنا) در آستانه تشکیل دهمین دوره مجلس شورای اسلامی اقدام به دعوت از 30 منتخب لیست امید در حوزه انتخابیه تهران برای بازدید از این خبرگزاری کرد و بر این اساس، تعدادی از این منتخبین امروز سه شنبه 28 اردیبهشت 95 در ایسنا حضور پیدا کردند.    به گزارش خبرنگار سیاسی ایسنا، فریده اولاد قباد، پروانه مافی، فاطمه سعیدی، فاطمه ذوالقدر، فاطمه‌السادات حسینی، علیرضا رحیمی، ابوالفضل سروش، احمد مازنی و غلامرضا حیدری از منتخبین لیست امید تهران به خبرگزاری ایسنا آمدند و با خبرنگاران این خبرگزاری درباره موضوعاتی از جمله اولویت‌های منتخبین برای مجلس دهم به گفت‌وگو پرداختند.    در این جلسه حمیدرضا طیبی رییس جهاد دانشگاهی و برخی معاونین جهاد دانشگاهی حضور داشتند.     علی متقیان مدیرعامل ایسنا در ابتدای این جلسه توضیحاتی درباره عملکرد این خبرگزاری در انتخابات دهمین دوره مجلس شورای اسلامی به منتخبین ارائه کرد.     جمعی از منتخبین مجلس دهم تهران در ایسنا      ایسنا به دنبال غوغاسالاری نیست    سپس، غلامرضا حیدری منتخب مردم تهران طی سخنانی اظهار کرد: خبرگزاری ایسنا به عنوان یکی از واحدهای فعال و ضروری جهاد دانشگاهی ایجاد شد. عموماً به طور شخصی از سایت این خبرگزاری بازدید و از خبرها و تحلیل‌هایش استفاده می‌کنم. یکی از مهمترین شاخصه‌های این خبرگزاری این است که حتی کسانی که مواضع این خبرگزاری را قبول ندارند دیدگاه آن را در راستای وحدت ملی می پسندند، چرا که این خبرگزاری به دنبال غوغاسالاری نیست.       جمعی از منتخبین مجلس دهم تهران در ایسنا     وی با بیان اینکه مجالس گذشته برای مردم بسیار خسته کننده بودند، گفت: مجلس نهادی تاثیرگذار است و نباید محلی شود که مردم توجهشان را نسبت به آن از دست بدهند. ما در مجلس دهم اقتصاد و بهبود معیشت مردم را در اولویت قرار می دهیم تا رضایت آنان را کسب کنیم.     ایسنا یک خبرگزاری انقلابی و معتدل است    در ادامه ابوالفضل سروش با بیان اینکه خودم را فرزند جهاد دانشگاهی می‌دانم، گفت: ایسنا یک خبرگزاری انقلابی و معتدل است. همانطورکه مقام معظم رهبری از آنها انتظار داشته طی این سال ها اخبار خوب، مفید و امیدبخش منتشر کرده است. امیدوارم در چهار سال آینده همکاری خوبی با ایسنا و رسانه‌های دیگر داشته باشیم.       جمعی از منتخبین مجلس دهم تهران در ایسنا   وی همچنین گفت: اولین اولویت مردم که به خاطر آن به مجلسی جدید رای داده‌اند بهبود وضعیت اشتغال و اقتصاد بوده است. شرایط بیکاری بسیار سخت است. مردم باید کار داشته باشند تا بتوانند معیشت حداقلی برای خود فراهم کنند. در مجلس دهم اولویت من در حوزه بهداشت و درمان است و با توجه به اولویت فراکسیون امید در زمینه اشتغال، اقتصاد و مهار تورم فعالیت خواهیم کرد.     علت اصلی همه آسیب‌های اجتماعی اشتغال است    در ادامه نشست فریده اولاد قباد طی سخنانی گفت: من به عنوان یک فرهنگی با واقعیات اجتماعی و همچنین آسیب‌های اجتماعی بخصوص در میان قشر جوان آشنایی دارم و براساس همین دغدغه ها در انتخابات ثبت نام کرده‌ام تا بتوانیم این مشکلات را و همچنین مشکلات اقتصادی را حل کنیم. من معتقدم علت اصلی همه آسیب‌های اجتماعی اشتغال است بنابراین حل مشکل اشتغال باید از اولویت‌های ما باشد. ما همچنین باید از آسیب‌های اجتماعی پیشگیری کنیم.       جمعی از منتخبین مجلس دهم تهران در ایسنا     وی افزود: مشکلات دیگری در حوزه زنان به خصوص زنان سرپرست خانوار وجود دارد که آنها را هم در اولویت قرار دهیم. برای حل این مشکلات باید در جامعه آرامش وجود داشته باشد و از انتشار تنش‌زا جلوگیری کنیم که ایسنا در این راستا کارنامه خوبی دارد و به امانتدار بودن هم معروف است.     اعتدال جایگاه خوبی به خبرگزاری ایسنا بخشیده است    در ادامه این نشست پروانه مافی طی سخنانی با اشاره به مشی اعتدال و میانه‌روی ایسنا، اظهار کرد: اعتدال و میانه‌روی و ارج نهادن به این دو ویژگی جایگاه خوبی را به خبرگزاری ایسنا بخشیده است و به این دلیل که این خبرگزاری کار خود را با استفاده از نیروهای دانشجو آغاز کرده و ادامه داده است توانسته در ارتباط با جوانان و مردم موفق عمل کند و امیدوارم این ویژگی‌ها در آینده ایسنا هم حفظ و تقویت شود.       جمعی از منتخبین مجلس دهم تهران در ایسنا     وی با اشاره به انگیزه‌اش برای حضور در مجلس دهم،‌ اظهار کرد: در چند سال گذشته از طریق رسانه‌های مجازی و مکتوب مذاکرات مجلس قبلی را رصد می‌کردم و متأسفانه به این نتیجه رسیدم که مجلس در حال حاضر آن طور که حضرت امام (ره) مطرح می‌کردند در رأس امور نیست و امیدواریم که در آینده این توفیق را به دست آوریم که مجلس را به جایگاه واقعی خودش برسانیم.    مافی مشارکت و مشورت با سیاسیون کشور را انگیزه حضورش در لیست امید و راهیابی به مجلس دانست.       تاثیر ایسنا بر خبرگزاری‌های دیگر غیر قابل انکار است    در ادامه این نشست حجت الاسلام والمسلمین احمد مازنی ضمن تبریک ولادت حضرت علی اکبر (ع) و روز جوان به فعالیت چندین ساله خبرگزاری ایسنا اشاره کرد و گفت: یکی از صفاتی که باید در رسانه‌ها مورد توجه قرار گیرد حق‌طلبی است و انسان حق‌طلب نیز هیچ‌گاه ناامید نمی‌شود و شرایط سخت او را مأیوس نمی‌کند. بلکه در مقابل سختی‌ها و مشکلات می‌ایستد چرا که راه او حق است و برای دفاع از آن هیچ وقت مأیوس نمی‌شود.    وی افزود: در حوزه مربوط به رسانه‌ها که سابقه چندین سال خدمت در این زمینه را در دوران حضورم در بنیاد شهید و مدیریت نشریات گروه شاهد داشته‌ام، می‌توانم بگویم که ما در حوزه رسانه‌ها با دو مسأله مواجه هستیم. یکی اینکه برخی رسانه‌ها غیرحرفه‌ای عمل می‌کنند و از تعاریف غیراستاندارد در زمینه رسانه فاصله دارند و یا مسأله دوم این است که متأسفانه اصحاب خبر اخلاق رسانه‌ای را رعایت نمی‌کنند بلکه به جای اصل اطلاع‌رسانی بهره‌برداری سیاسی و جناحی از اخبار را مدنظر دارند.     جمعی از منتخبین مجلس دهم تهران در ایسنا     مازنی همچنین با اشاره به شعار هر دانشجو یک خبرنگار که در خبرگزاری ایسنا مطرح است، اظهار کرد: خبرگزاری ایسنا دو شعار هر دانشجو یک خبرنگار و هر ایده یک خبر را مطرح کرده و مبنای کار خود قرار داده است. این خبرگزاری اولین خبرگزاری غیررسمی ایران است که توانسته فضای دولتی را در رسانه‌ها بشکند و عرصه را برای خبرگزاری‌های غیردولتی باز کند که در این زمینه تأثیرش بر خبرگزاری‌های غیررسمی بعد از خودش غیر قابل انکار است.    منتخب مردم تهران در ادامه با بیان اینکه ایسنا همواره حق و اعتدال را در عین حفظ مواضع سیاسی شفاف و مشخص‌اش رعایت کرده است، گفت: امیدوارم این خبرگزاری در جهت تعالی و رشد بیشتر حرکت کند و من بدون مبالغه می‌گویم که جایگاه این خبرگزاری در حال حاضر بسیار ارزنده است و می‌تواند برای سایر خبرگزاری‌ها الگوی باشد؛ هر چند که همچنان فرصت و امکان رشد بیشتر و بهتر شدن را دارد.    مازنی تأکید کرد: امیدوارم در مجلس دهم فضای تعامل میان رسانه‌ها و مجلس و نیز مجلس با رسانه‌ها قوی‌تر شود.     ایسنا همواره به ارسال اخبار موثق و امانتداری مشهور بوده است    به گزارش ایسنا، در بخش دیگری از این نشست علیرضا رحیمی با اشاره به سال‌های آغازین شکل‌گیری خبرگزاری دانشجویان ایران، اظهار کرد: این خبرگزاری در بهار اصلاحات متولد شد و همواره به ارسال اخبار موثق و رعایت امانتداری مشهور بوده است و در طول همه این سال‌ها نیز این ویژگی را حفظ کرده؛ به خصوص که خاستگاه ایسنا، از زمینه دانشگاه‌ها و فضای فرهنگی کشور است.    وی ادامه داد: ایسنا خبرگزاری است که نیروهای جوان و دانشجو را به کار می‌گیرد و از آنها خبرنگارانی حرفه‌ای می‌سازد اما فضای فعلی می‌طلبد که رسانه‌های با یکدیگر هم‌افزایی بیشتری داشته باشند و در حوزه فرهنگی و دانشگاهی همکاری‌های بیشتری انجام دهند.       جمعی از منتخبین مجلس دهم تهران در ایسنا     رحیمی با اشاره به رشد پدیده غلط‌نویسی در فضای رسانه‌ای کشور، اظهار کرد: در حالی که برخی خبرگزاری‌های ما به واسطه تعجیل در ارسال خبر در فارسی‌نویسی غلط‌های فراوانی دارند اما ایسنا خبرگزاری است که کمتر به چنین معضلی دچار شده است و همواره توانسته است بر رعایت درست‌نویسی تأکید کرده و این ویژگی را حفظ کند.    منتخب مردم تهران با اشاره به وضعیت فعلی ایسنا اظهار کرد: اوج موفقیت یک رسانه زمانی است که تبدیل به مرجعی برای دستیابی به اخبار شود و به نظر من در حال حاضر با لطف همکاران و مدیریت ایسنا این خبرگزاری به این موفقیت رسیده است و امیدواریم بتواند آن را حفظ کند.    رحیمی ادامه داد: ایسنا می‌تواند در زمینه ارتباطش با مجلس دهم هر فصل یک گزارش از عملکرد خود را در زمینه پوشش اخبار پارلمان ارائه دهد و در نهایت این گزارش‌ها را بدل به یک گزارش سالیانه کند که از قبل آنها بتوان فضای مجلس را در یک سال کاری‌اش رصد کرد.    وی با اشاره به شعار انتخاباتی ائتلاف اصلاح‌طلبان و حامیان دولت، اظهار کرد: شعار انتخاباتی لیست ما،‌ امید، آرامش و رونق اقتصادی بود که امیدوارم رسانه‌ها در این زمینه به ما کمک کنند و بتوانیم ضمن حفظ امید و آرامش مردم گام‌های مطلوب را برای رونق اقتصادی در مجلس برداریم.     به دنبال حمایت از حقوق آموزش و پرورشی‌ها در مجلس هستم    در بخش دیگری از این نشست فاطمه سعیدی نیز ضمن تبریک اعیاد شعبانیه با اشاره به سابقه فرهنگی خود در آموزش و پرورش، اظهار کرد: من به عنوان یک فرهنگی و کارمند آموزش و پرورش به دنبال حمایت از حقوق هم‌صنفی‌های خود در مجلس هستم و به موازات آن به مهمترین اولویت‌های فراکسیون امید که ایجاد رونق اقتصادی و بهبود معیشت مردم است هم توجه خواهم داشت.       جمعی از منتخبین مجلس دهم تهران در ایسنا     وی با اشاره به عملکرد ایسنا در دوران انتخابات مجلس دهم، اظهار کرد: همانطور که مدیرعامل ایسنا اشاره کردند این خبرگزاری 4 هزار خبر انتخاباتی را در طول این دوره ارسال کرده است بدون آنکه یکی از آنها تکذیب شود و در واقع این خبرگزاری بدون هیاهو یا غوغاسالاری به انجام وظیفه خود در زمینه اطلاع‌رسانی پرداخته که یک افتخار برای کارمندان این مجموعه است.     اولویت ما برای مجلس آینده حل مشکلات اقتصادی است       فاطمه ذوالقدر نیز در بخشی از این نشست با بیان این که به رابطه سازنده ایسنا و سایر خبرگزاری‌ها با مجلس دهم امیدوار هستیم، گفت: اولویت ما برای مجلس آینده حل مشکلات اقتصادی است. مشکل اصلی ما بیکاری و رکود است. ما منتخبین مردم باید فکر افزایش اشتغال و ایجاد رونق اقتصادی باشیم. امیدواریم سیاست‌هایی اخذ شود که از طریق آنها اتکای‌مان به درآمدهای نفتی کاهش یابد.       جمعی از منتخبین مجلس دهم تهران در ایسنا   وی ادامه داد: ما می‌توانیم از طریق جذب سرمایه‌گذاری‌های داخلی به شعارهای خود در حوزه اقتصاد تحقق ببخشیم. ایسنا خبرگزاری است که به آن اطمینان داریم و می‌دانیم که با رسانه‌ها در مجلس آینده ارتباط بهتری نسبت به قبل خواهیم داشت.    ذوالقدر همچنین اظهار کرد: ما برای حل مشکلات زنان و جوانان نیز در مجلس فعالیت خواهیم کرد. امیدواریم که فراکسیون زنان مجلس دهم بتواند نیازها و خواسته‌های زنان را برطرف سازد.       امیدواریم با کمک جوانان و تجربه‌داران شرایط بهتری برای کشور ایجاد کنیم    همچنین فاطمه‌سادات حسینی در بخش دیگری از این جلسه اظهار کرد: ایسنا در ذهن من نامی است که با صداقت و اعتماد گره خورده است، ایسنا نشان و نامی طلایی در ذهن‌ها باقی گذاشته است.       جمعی از منتخبین مجلس دهم تهران در ایسنا   وی با تبریک هفته جوان گفت: خوشحالیم که جوانان در عرصه‌های مختلف فعال هستند. من به عنوان یک جوان از نسل انقلاب وارد عرصه انتخابات شدم تا خواست جوانان را دنبال کنم و نشان بدهم که جوانان می‌توانند در عرصه مدیریت موفق باشند و در رفع معضلات کشور پرچمداری کنند.    وی همچنین تصریح کرد: امیدواریم که در آینده‌ای نزدیک با کمک جوانان و تجربه‌داران شرایط بهتری را برای کشور ایجاد کنیم من همچنین به عنوان یک کارشناس اقتصادی برای حل معضلات اقتصاد نیز دغدغه دارم و فکر می‌کنم یکی از اولویت‌های مجلس دهم رفع معضلات اقتصادی خواهد بود.     مجلس استراتژی توسعه صنعتی کشور را مشخص کند       جمعی از منتخبین مجلس دهم تهران در ایسنا      حمیدرضا طیبی رئیس جهاد دانشگاهی نیز در این نشست با بیان اینکه ما در جهاد دانشگاهی با مشکلات کشور در زمینه فرهنگی، اجتماعی، آموزش، علمی و فناوری آشنایی داریم، اظهار کرد: ما حرف های زیادی در این حوزه‌ها برای نمایندگان داریم و امیدواریم وقتی کمیسیون‌های مجلس مشخص شدند، با نمایندگان جلسات تخصصی داشته باشیم.    وی با بیان اینکه من از شعار امید، آرامش و رونق اقتصادی بسیار خوشحالم، افزود: برای جوانان کشور گرانی قابل تحمل است ولی آنها دوست دارند صاحب شغل باشند. شغل هم از تولید حاصل می شود. توان ایجاد اشتغال در کشور ما وجود دارد و ما به آرامش نیاز داریم تا بتوانیم این مشکلات را حل کنیم. توقع ما از نمایندگان این است که در حین انجام وظیفه نمایندگی خود دچار مشکل سیاست زدگی نشده و آرامش را حفظ کنند. ما باید دایره یاران انقلاب را گسترده‌تر کنیم نه اینکه مدام عده‌ای را از این دایره خارج کنیم. برای رسیدن به این هدف به سعه صدر نیازمندیم.    رئیس جهاد دانشگاهی در بخش دیگری از اظهارات خود با اشاره به ضرورت تحقق اقتصاد مقاومتی خاطرنشان کرد: اقتصاد مقاومتی به معنای تکیه بر توان داخلی خود ماست. ما اگر از توان داخلی خود غفلت کنیم و درگیر مسائل حاشیه ای شویم خسارت زیادی می بینیم.    طیبی همچنین با اشاره به مشکلات کشور در زمان تحریم گفت: امروز باید با وفاق ملی و همبستگی از فرصت های برجام استفاده کنیم. اکنون سیل ورود مسوولان خارجی به ایران به راه افتاده و ما باید از این فرصت برای انتقال تکنولوژی بهره ببریم. ما می توانیم بخشی از بازار خود را در اختیار خارجی ها قرار دهیم اما در مقابل صاحب دانش آنها شویم.    رئیس جهاد دانشگاهی تصریح کرد: توقع ما از مجلس این است که استراتژی توسعه صنعتی کشور را مشخص کند. ما در طول برنامه ششم و هفتم توسعه می توانیم تحول جدی در کشور ایجاد کنیم بنابراین نمایندگان باید برای 10 سال برنامه ریزی کنند. زیرساخت‌های کشور برای توسعه فراهم است و ما باید از این زیرساخت‌ها بهره ببریم.               ,سياسي - سياست داخلي,حضور منتخبین لیست امید تهران در ایسنا+ فیلم,سه‌شنبه ۲۸ اردیبهشت ۱۳۹۵ - ۱۳:۰۷,"انتخابات مجلس دهم,مجلس دهم,رییس مجلس دهم,مجلس دهم شورای اسلامی"
بر‌اساس ارزیابی هیات داوران ستاد‌ امر‌به‌معروف‌و‌نهی از‌منکر کشور، شورای فرهنگی و ستاد ‌امر‌به‌معروف‌و‌نهی از‌منکر پست‌بانک‌ایران، رتبه برتر در زمینه ترویج فعالیت‌های فرهنگی و امر‌به‌معروف‌و‌نهی از‌منکر درسطح کشور در بین دستگاه‌ها را از آن خود کرد.    به گزارش سرویس بازار ایسنا، سیدمهدی هاشمیان معاون وزارتخانه‌ها و سازمان‌های ستاد امربه معروف و نهی از منکر کشور گفت: روابط‌عمومی پست بانک با بهره‌گیری از ظرفیت‌های رسانه‌ای و فضاهای موجود در درون سازمان خود توانسته است نهایت تلاش و کوشش را جهت ترویج امر‌به معروف و نهی از منکر به‌کار گرفته و تاثیر فراوان در مجموعه داشته باشد.    وی تصریح کرد: کسب رتبه برتر توسط پست‌بانک‌ایران از میان تمامی وزارتخانه‌ها، سازمان‌ها و نهادهای مردمی کشور بسیار مهم و با ارزش است و قطعاً آثار خوبی برای این بانک خواهد داشت.    هاشمیان افزود: نقش روابط‌عمومی‌ها در ترویج ارزش‌های اسلامی و اخلاقی و مصادیق امر به معروف و نهی از منکر بسیار حیاتی است که خوشبختانه در این راستا روابط‌عمومی پست‌بانک‌ایران در اجرای سیاست‌ها و همراهی با اهداف و برنامه‌های ستاد بسیار خوب عمل کرده است.     ,بازار - خبر بازار,کسب رتبه‌برتر ترویج فعالیت‌های فرهنگی توسط پست‌بانک‌,یکشنبه ۲ خرداد ۱۳۹۵ - ۲۲:۱۰,"امر به معروف و نهي از منكر,بانک,پست بانک ایران"
  تیم ملی والیبال ایران در سومین روز اقامت خود در کشور ژاپن در دو نوبت صبح و عصر تمرین خواهد داشت.  به گزارش خبرنگار اعزامی ایسنا از توکیو، تیم ملی ایران که برای حضور در رقابت های انتخابی المپیک در کشور ژاپن اردو زده است، عصر امروز( یکشنبه) از شهر توکیو عازم ساحل چیپا محل اقامت خود شد.  والیبالیست های ایران تنها یک روز بعد از 13 ساعت پرواز تهران به توکیو مسافتی حدود 3 ساعت را با اتوبوس پشت سر گذاشتند تا به محل کمپ تمرینی اردوی تیم چین در دانشگاه بودو برسند.  با هماهنگی امیرخوشخبر سرپرست تیم ملی کاروان ایران در بین راه برای صرف ناهار توقفی 30 دقیقه ای داشت. پس از آن والیبالیست های ایران در مجموعه ورزشی این دانشگاه ابتدا حدود یک ساعت تمرین وزنه و بدنسازی داشتند. سپس به مصاف تیم چین رفتند.  دو تیم نمایش پایاپایی را ارائه دادند. البته تیم ملی ایران در این دیدار از تمام توان خود بهره نبرد. لوزانو تصمیم داشت از همه بازیکنانش استفاده و آن ها را در موقعیت های مختلف بازی تست کند. به همین دلیل بازی پر نوسان اما جنگنده ای از تیم ملی ایران به نمایش در آمد که سرانجام با پیروزی آن ها همراه بود.  والیبالیست های ایران بعد از این مسابقه برای بازگشت به توکیو حدود 4 ساعت درگیر ترافیک ورودی شهر شدند.  بر اساس اعلام کادر فنی تیم ملی کشورمان فردا( دوشنبه) دو نوبت تمرین خواهد داشت. تمرین سه ساعته کار با توپ در صبح و یک جلسه تمرین بدنسازی در عصر، در دستور کار روز دوشنبه شاگردان رائول لوزانو در شهر توکیو قرار دارد.  ملی پوشان ایران روز سه شنبه در آخرین دیدار دوستانه خود مقابل تیم ملی لهستان به میدان خواهند رفت.   ,ورزشي - توپ و تور,اعلام برنامه دومین روز حضور والیبالیست های ایران در توکیو,یکشنبه ۲ خرداد ۱۳۹۵ - ۲۲:۱۳,
سایت انگلیسی بیمه معلم بارگذاری شد.    به گزارش سرویس بازار ایسنا، سایت انگلیسی بیمه معلم برای مخاطبان خارجی راه‌اندازی شد.    سایت انگلیسی بیمه معلم در این نشانی در دسترس است.     ,بازار - خبر بازار,سایت بیمه معلم دو زبانه شد,یکشنبه ۲ خرداد ۱۳۹۵ - ۲۲:۰۶,"بيمه ,زبان انگليسي,بیمه معلم"
عباس خامه‌یار معاون بین‌الملل سازمان فرهنگ و ارتباطات اسلامی از کلیسای  جامع عیسی منجی روسیه دیدن کرد.    به گزارش ایسنا، معاون بین‌الملل سازمان فرهنگ و ارتباطات اسلامی پس از این دیدار با ارسال گزارشی نوشت: امروز یکشنبه دوم خرداد ماه ٩٥ همزمان با نیمه‌ی شعبان، خجسته سالروز ولادت ولی عصر(عج) به طور اتفاقی همراه با همکاران خوبم در رایزنی فرهنگی در مسکو، آقایان نژاد و لایق از مراسم روز یکشنبه‌ی کلیسای  جامع عیسی منجی روسیه در حوالی کاخ کرملین دیدن کردم. ماجرای کلیسا از این قرار است که الکساندر اول پس از شکست ناپلئون در جنگ ۱۸۱۲، تصمیم گرفت به مناسبت این پیروزی این کلیسا را بسازد.  ساخت کلیسا در ۱۸۳۹ آغاز شد و در ۱۸۸۳ به پایان رسید. ارتفاع بنا ۱۰۳/۵ متر، قطر بزرگترین گنبد آن ۲۵/۵ متر و مساحت آن برای پذیرش ۱۰ هزار نفر است. در سال ۱۹۳۰ استالین در راستای سیاستهای دین زدایی اش تصمیم گرفت کلیسا را از بین ببرد و به جای آن کاخ شوراها بسازد.  کاخ شوراها باید مرکز سیاسی و اجتماعی مسکو، کل اتحاد شوروی و نماد عظمت دوران سوسیالیسم می شد. طرح ساختمان شامل بنایی به ارتفاع ۴۰۰ متر بود که در بالای آن مجسمه ای ۱۰۰ متری از لنین قرار می گرفت که همچون مجسمه آزادی در نیویورک، داخل آن نیز قابل استفاده بود. طبق طرح باید گرداگرد آن میدان بسیار عظیمی ساخته می شد که کلیه خیابان های اصلی به ان ختم گردد.  لذا کلیسا در دسامبر ۱۹۳۱ به کلی ویران گردید و در اواخر این سال برنامه ساخت کاخ آغاز شد. اما بنا به دلایل مختلف این کاخ هرگز ساخته نشد. در سال ۱۹۳۷ کار ساخت بنا آغاز شد اما جنگ جهانی دوم کار را به تعویق انداخت و بعد از جنگ برای ساخت و ساز، محل های مهمتری در پیش بود. با مرگ استالین علاقه به طرح کاخ شورا به کلی از بین رفت و در محل خاک برداری گودال بزرگی احداث شد که بعدها به استخر تبدیل گشت. در سالهای بعد، کارشناسان نظر دادند بخار آب حاصل از این استخر به اشیاء موزه هنری پوشکین که در مجاورت آن قرار داشت صدمه می زند، لذا فکر استفاده از این محل برای کار دیگری قوت گرفت.  سقوط حکومت کمونیستی و فروپاشی اتحاد جماهیر شوروی باعث شد که شهرداری مسکو درصدد احیای کلیسای قدیمی برآید. ساخت این کلیسا در سال ۱۹۹۲ مجدداً آغاز شد و دقیقاً مشابه کلیسای قدیمی طی چند سال با کمک مالی شهرداری، موسسات خیریه و مردم بنا شد و اینک در مراسم مذهبی مورد استفاده قرار می گیرد.  آنچه که در مراسم باشکوه امروز در جمع مؤمنان مسیحی ارتدوکس بسیار توجهم را جلب کرد نوشته‌ی دو قطعه تابلوی بزرگ نئونی روشنی بود که با رنگ قرمز در بالای دیوار درون کلیسا نصب شده است که: مسیح بازمی گردد  !  آری ما هم براین اعتقادیم که حضرت مسیح (ع) بازمی گردد اما در رکاب منجی عالم حضرت مهدی (عج). ان شاء الله ....     کلیسای  جامع عیسی منجی         ,معارف و حقوق - دين و انديشه,کلیسای منجی مسکو و نیمه‌ی شعبان,یکشنبه ۲ خرداد ۱۳۹۵ - ۲۳:۳۳,
وزیر بهداشت عصر امروز به منظور شرکت در شصت و نهمین مجمع بهداشت جهانی تهران را به مقصد ژنو ترک کرد.    به گزارش گروه دریافت خبر ایسنا، دکتر هاشمی را در این سفر دکتر سیاری معاون بهداشت، دکتر ایازی معاون امور اجتماعی وزارت بهداشت، دکتر زارع نژاد مشاور وزیر و رییس مرکز روابط عمومی و اطلاع رسانی وزارت بهداشت، دکتر اسدی لاری قائم مقام وزیر بهداشت در امور بین الملل، دکتر کلانتری رییس مرکز مدیریت شبکه، دکتر گویا رییس مرکز مدیریت بیماری‌های واگیر وزارت بهداشت و دکتر تبریزی معاون بهداشت دانشگاه علوم پزشکی تبریز همراهی می کنند.    محور اصلی این سفر پیرامون اهداف توسعه پایدار است و همچنین در این اجلاس، موضوعات مرتبط با حوزه سلامت اعم از نظام های سلامت و تقویت آنها، بیماری های واگیر و غیر واگیر، اصلاح سازمان جهانی بهداشت، تهدیدهای جهانی مانند ایدز و نیز فناوری های ارتباطی نوین مورد بحث و گفتگو قرار خواهد گرفت.    در شصت و نهمین مجمع بهداشت جهانی نمایندگان ۱۹۲ کشور جهان که عمدتا وزرای بهداشت کشورها هستند حضور خواهند داشت.    وزیر بهداشت کشورمان به عنوان رییس وزرای بهداشت غیر متعهدها، رییس اجلاس وزاری بهداشت اکو و همین طور رییس اجلاس وزرای بهداشت کشورهای همسایه موسوم به گروه پنج در این اجلاس شرکت می کند.    دکتر هاشمی در حاشیه برگزاری این اجلاس با وزرای بهداشت کشورهای سوییس، آلمان، فنلاند، سوئد، اتریش، هند، کره جنوبی و الجزایر و نیز با وزیر خارجه اتیوپی که کاندیدای ریاست سازمان جهانی بهداشت است دیدار خواهد داشت.    سخنرانی دکتر هاشمی در روز دوم اجلاس خواهد بود.     ,اجتماعي - سلامت,سفر وزیر بهداشت به ژنو,یکشنبه ۲ خرداد ۱۳۹۵ - ۲۳:۳۹,
سفیر کشورمان در آذربایجان گفت: رفع موانع بر سر راه اجرای اقتصاد مقاومتی، نیازمند شکست تحریم ها بود و شکست ساختار تحریم، مسیر مقاوم سازی اقتصاد را هموار کرد.    به گزارش خبرگزاری دانشجویان ایران (ایسنا)، محسن پاک آیین در گفت‌وگو با خبرگزاری ترند با تاکید بر اینکه امروز تحریم های مربوط به انرژی هسته ای برداشته شده افزود: تحریم های ظالمانه دیگر نیز به تدریج برداشته می شوند و این یک موفقیت ملی است.    پاک آیین با اشاره به اینکه پس از رفع تحریم ها، فضای ایران برای جذب سرمایه گذاری خارجی آماده شده است گفت: در این دوره جمهوری اسلامی ایران موفق به جذب سه میلیارد و 418 میلیون دلار برای 41 طرح انجام شده است.  وی خاطرنشان کرد: در حوزه نفتی نیز پس از برجام تولید و صادرات نفت ایران به دو برابر افزایش یافته و امروز صادرات نفت ایران به دو میلیون و 400 میلیون بشکه رسیده است.  پاک آیین تاکید کرد: حضور 9 رئیس جمهور و 5 نخست وزیر و 3 رئیس مجلس و 28 وزرای خارجه در ایران در دوره پس از برجام، نشانگر انگیزه های کشورهای خارجی برای روآوری به اقتصاد رو به رشد ایران است.  سفیر کشورمان از آمادگی کشورهای صنعتی و پیشرفته برای سرمایه‌گذاری در پروژه‌های گوناگون در ایران خبر داد و افزود: من از فعالان اقتصادی جمهوری آذربایجان دعوت می کنم تا در پروژه های سود آور در ایران سرمایه گذاری کنند.  وی ادامه داد: آمادگی کشورهای صنعتی و پیشرفته برای سرمایه‌گذاری در پروژه‌های گوناگون در زمینه‌های هوانوردی، راه‌آهن سریع‌السیر و برقی و کریدور‌های استاندارد نشان می دهد که حوزه حمل و نقل جذابیت خاصی برای جذب سرمایه دارد.    پاک آیین با تصریح بر اینکه در حوزه حمل‌ونقل هوایی اتفاق‌های بزرگی در این چند سال رخ داده و قرار است ۱۱۸ ایرباس و ۲۰ هواپیمای ای‌تی‌آر به مجموع ناوگان هوایی افزوده شود، گفت: همه این هواپیماها به صورت مستقیم از کمپانی و به صورت اجاره به شرط تملیک خریداری می‌شوند.    وی گفت: تشکیل شرکت شهر فرودگاهی، منطقه آزاد و منطقه ویژه اقتصادی فرودگاه امام خمینی(ره) انجام شده و پایانه دوم این فرودگاه با ظرفیت ۴/۵میلیون مسافر در سال در دست ساخت است که پاییز امسال افتتاح می‌شود.    وی با اشاره به تفاهم اخیر با ایتالیا برای نوسازی ۸۰ هزار متر مربع فرودگاه مهرآباد افزود: در شرایطی که ۴۰ سال فرودگاه مهرآباد بازسازی کامل نشده بود، این امر اتفاق مهمی است.    سفیر ایران با اشاره به فعالیت های مثبت انجام شده در حوزه حمل و نقل ریلی به احداث خط آهن رشت – آستارا با مشارکت جمهوری آذربایجان اشاره کرد و افزود: مراحل ساخت این مسیر آغاز شده و با مشارکت پانصد میلیون دلاری آذربایجان در این طرح، ما شاهد رشد عملیاتی در ساخت این مسیر هستیم.    پاک آیین امضای قرارداد قطار پرسرعت تهران قم اصفهان با کشور چین و انعقاد قرارداد برقی کردن قطار تهران مشهد را مهم دانست و گفت: بسیاری از خطوط ریلی ما ۲، ۳ و ۴خطه شده‌اند و دوخطه کردن مسیر ریلی یزد اصفهان به طول ۵۰۰ کیلومتر نیز در دست اجراست.    وی خاطرنشان کرد: شرکت راه‌آهن به تازگی توانسته قرارداد خرید ریل از هند را منعقد کند و ال‌سی آن نیز به تازگی گشایش یافته و در سال جاری و آینده ۲ هزار کیلومتر در کشور ریل‌گذاری خواهد شد که اتفاق بزرگی است.    وی به تشریح برنامه‌ها و اولویت‌های وزارت نفت در دوره پس از تحریم ها نیز پرداخت و گفت: ارتقای جایگاه ایران در بازار جهانی و نهایی‌سازی مراحل قانونی قراردادهای سرمایه‌گذاری در حوزه نفت و گاز و افزایش همکاری با همسایگان در پیشبرد پروژه‌های خط لوله گاز وسرمایه‌گذاری در عرصه ال ان جی و اجرای طرح‌های پتروشیمی از دیگر اولویت‌های وزارت نفت است.    پاک آیین با تصریح بر اینکه برجام فرصتهای جدیدی پیش روی اقتصاد کشورمان ایجاد کرده است افزود: ما با استفاده از شرایط مناسب بانکی، مراودات و روابط بانکی بین بانک‌های کشورمان با بانک‌های خارجی را سامان داده و امیدواریم این وضعیت به سرعت به صورت عادی برگردانده شود.    وی خاطرنشان کرد: خوشبختانه دیدار هیات‌های سیاسی و اقتصادی از کشورمان از جمله سفر رئیس بانک مرکزی آذربایجان به ایران موجب شده تا روابط بانکی بخصوص با تعداد زیادی از بانک های متوسط جهان به حالت طبیعی بازگردد و بتوانیم از تفاهمنامه‌های اقتصادی بهره‌برداری کنیم .    سفیر کشورمان در باکو با اظهار تاسف از اینکه برخی بانک های بزرگ، مشتریان خود را با انگیزه های سیاسی انتخاب می کنند افزود: اگر این رویکرد تغییر یابد می توانند شرکای خوبی برای ایران باشند.    پاک آیین از ایجاد دفتر و شعب بانک‌های خارجی در کشورمان استقبال کرد و با اشاره به اراده بانک مرکزی آذربایجان برای تاسیس شعبه بانک در ایران گفت: ما فضا را برای ایجاد شعب بانک‌ها در چارچوب اعتماد و منافع متقابل مساعد می‌بینیم و تسهیلات فوق العاده ای در اختیار آنان قرار داده خواهد شد.     ,سياسي - سياست خارجي,پاک آیین: شکست ساختار تحریم، مسیر مقاوم سازی اقتصاد را هموار کرد,یکشنبه ۲ خرداد ۱۳۹۵ - ۲۳:۲۱,
کافی است گشتی در فضای مجازی بزنید و دنبال عکس‌های نارندرا مودی نخست‌وزیر هند بگردید تا متوجه شوید چرا به گفته رسانه‌های آن کشور، او شیفته سلفی گرفتن است.    به گزارش ایسنا به نقل از فرارو، یکی از این سلفی‌ها البته موجب شد برخی او را متهم به نقض قوانین انتخاباتی هند کنند؛ وقتی سال 2014 پس از انداختن رأی خود در صندوق، یک سلفی از خودش با نشان حزبش، که یک گل نیلوفر است، گرفت.           با این حال نخست‌وزیر هند در برنامه‌های داخلی و خارجی خود از گرفتن این عکس‌ها با تلفن‌های هوشمند دست برنداشته و یکی از آنها که سال گذشته با یک آیفون طلایی در چین گرفته، توجه رئیس شرکت آمریکایی اپل را جلب کرده است.    به گزارش رویترز، تیم کوک مدیر اجرایی شرکت اپل، سازنده تلفن‌های هوشمند آیفون، قرار است روز شنبه، در بخشی از تور آسیایی خود، وارد دهلی نو شود و با مودی دیدار کند.    هدف کوک از ملاقات با نخست‌وزیر 65 ساله هند، گسترش بازار اپل در آن کشور است؛ بازاری که سال گذشته میلادی حدود 100 میلیون دستگاه تلفن هوشمند در آن فروخته شد، اما سهم اپل تنها 2 درصد بود.    با وجود علاقه نارندرا مودی به آیفون‌های شرکت اپل، انتظار می‌رود که او در دیدار با رئیس اپل، درخواست تولید این گوشی‌ها در هند را مطرح کند، تا کمکی باشد به تحقق وعده او در تبدیل هند به قطب صنعتی.    سفر تیم کوک به هند، نخستین سفر یک مدیر اجرایی شرکت اپل در دوران مسئولیت خود به آن کشور است. هرچند استیو جابز معروف، از بنیانگذاران اپل، اواسط دهه 70 میلادی به هند سفر کرد و بسیار هم تحت تأثیر قرار گرفته بود.                           ,رسانه هاي ديگر - رسانه ديگر,این نخست‌وزیر عاشق سِلفی است + تصاویر,شنبه ۱ خرداد ۱۳۹۵ - ۱۸:۱۱,
خودنمایی مدل‌ها در اینستاگرام و دیگر شبکه‌های اجتماعی کار را تا آنجا کشاند که دستگاه قضایی هم به موضوع ورود پیدا کرد، افرادی که دامنه فعالیت اکثرشان تنها در حد همان چند عکس با نور و رنگ ویرایش شده در حساب کاربریشان است و حرفه‌ای که با آن خود را معرفی کرده‌اند. ریالی برایشان درآمد ندارد، اما انگار هرچه لایک‌ها و کامنتهای زیر عکسشان بیشتر باشد، افتخار بزرگتری کسب کرده‌اند.    بعضی از این مدل‌ها که به شیوه‌های مختلف، فالوئرهای میلیونی در اینستاگرام کسب کرده‌اند، علاوه بر نوع رفتار و پوششی که از خود به نمایش می‌گذارند، حواشی دیگری هم دارند که آخرین نمونه آن ماجرای شکست عشقی دختری به نام د از خواننده زیر زمینی بود که به خارج از کشور سفر کرده است. مدل‌هایی که عمده مخاطبانشان نوجوانان و جوانان ایرانی است خواسته یا ناخواسته سبکی از زندگی را ترویج می‌کنند که با ارزش‌های جامعه ایرانی در تضاد است. درباره فعالیت این افراد و نحوه نظارت پلیس با سخنگوی نیروی انتظامی گفت ‌وگو کرده‌ایم.     سردار سعید منتظرالمهدی درباره فعالیت برخی افراد با فالوئر‌های چند هزارتایی و حتی میلیونی تحت عنوان عنوان مدل در فضای مجازی و عدم رعایت هنجارهای اجتماعی در این صفحات به خبرنگار انتظامی ایسنا گفت: درباره آنچه که در فضای مجازی رخ می‌دهد وظیفه پلیس رصد و شناسایی تخلفات و موارد غیرقانونی است. ما گزارش‌های مربوطه را جمع‌آوری کرده و به مراجعه قضایی می‌دهیم و اگر حکمی مبنی بر برخورد با این افراد صادر شود، قطعا با متخلفان برخورد خواهیم کرد.    سخنگوی ناجا درباره نحوه ورود پلیس به این موضوع اظهارکرد: این کار مربوط به حوزه ارشاد است و پلیس نیز در حد توانش با تخلفات برخورد می‌کند اما نباید فراموش کرد که دستگا‌های دیگری هم در این زمینه مسئولیت دارند و باید وارد عمل شوند.  منتظرالمهدی با طرح این پرسش که پلیس به تنهایی تا چه حد می‌تواند چنین فضاهایی را رصد کند، گفت: پلیس به وظایف قانونی خود عمل می‌کند؛ اما دیگر دستگاه‌ها هم مسئولیت‌هایی دارند که باید به آن عمل کنند، ما آنچه را که در حد توانمان باشد انجام می‌دهیم و اتفاقا نسبت به آن حساسیت هم داریم و همانطور که گفتم در صورتی که مقام قضایی دستوری در این زمینه بدهد حتما مطابق آن عمل خواهیم کرد.     سردار سعید منتظر المهدی   وی درباره فیلترینگ هوشمند نیزگفت: این موضوع بر می‌گردد به مصوبات و تصمیمات شورای عالی فضای مجازی و ناجا نیز به عنوان عضو این شورا هر تصمیمی که در آنجا اتخاذ شود را اجرا خواهد کرد و البته نظراتمان را هم بیان می‌کنیم.       ,اجتماعي - حوادث، انتظامي,رصد مدل‌ها در فضای مجازی,دوشنبه ۳ خرداد ۱۳۹۵ - ۰۰:۰۵,"ناجا,اينستاگرام,اینترنت,سخنگوی ناجا,تلگرام"
نایب رئیس فدراسیون بین‌المللی انجمن‌های تهیه‌کنندگان فیلم (فیاپف) گفت: اهدای جایزه‌ی سینمایی آسیا و اقیانوسیه به یک تهیه‌کننده‌ی ایرانی، دستاورد بزرگی برای سینمای ایران است که باید قدرش را بدانیم.    محمدمهدی عسگرپور در پی برگزیده شدن منوچهر محمدی به عنوان دهمین برگزیده‌ی مراسم جایزه‌ی سینمایی آسیا و اقیانوسیه و نیز برگزاری مجمع عمومی فیاپف در گفت‌وگویی با خبرنگار سینمایی ایسنا‌ مطالبی را درباره اهدای این جایزه و نیز جزئیات جلسه هیات رئیسه فیاپف مطرح کرد.    او ابتدا گفت: جلسه‌ی هیات رئیسه فیاپف و نیز مجمع عمومی آن 24 و 25 اردیبهشت‌ماه در کن برگزار شد که در آن گزارش‌هایی درباره‌ی سازمان تجارت جهانی و موضوع کپی رایت و قوانین مختلفی که در برخی کشورها از جمله اروپا در این‌باره تغییر کرده است‌، عنوان شد.    وی با اشاره به تاثیر برخی از این قوانین بر کشورهای دیگر افزود: در این‌باره فرانسه و پرتغال موضوعات جدیدی را مطرح کردند از جمله اینکه پرتغال درخواست جدیدی را به پارلمان خود برای کدگذاری محصولات فرهنگی ارائه کرده است و ما باید امیدوار باشیم، زمانی که به قانون کپی‌رایت پیوستیم بتوانیم از بسیاری از این قوانین استفاده کنیم، به ویژه آنکه روزهای پساتحریم را سپری می‌کنیم و این احتمال وجود دارد که ایران هم به این قانون جهانی بپیوندد.    عسگرپور در ادامه با اشاره به اینکه بررسی عملکرد مالی فیاپف،‌ پذیرفته شدن عضویت تهیه‌کنندگان فیلم و تلویزیون روسیه و نیز ارائه‌ی گزارش از سوی نیجریه، نروژ، کلمبیا و ترکیه از وضیعت روز خود از دیگر مسائل مطرح شده در این اجلاس بودند،‌ اظهار کرد: بررسی وضعیت بعضی جشنواره‌ها همانند جشنواره‌های بروکسل،‌ کلکته، پوسان و سارایوو بنا به درخواست مدیران آن‌ها از دیگر مواردی بود که در این اجلاس مطرح شد. به طور مثال جشنواره کلکته که تاکنون با موضوع زنان برگزار شده است، درخواست عمومی شدن آن را داشت. درباره پوسان هم بحث‌هایی با توجه به اتفاقات رخ داده در دوره‌ی گذشته‌ی جشنواره و دخالت دولت کره جنوبی برای خروج یک فیلم و تغییر مدیر جشنواره عنوان شد که در نهایت با ورود فیاپف به ماجرا طبق قوانین، فیلم در جشنواره نگه داشته شد.    او افزود: یکی دیگر از بخش‌های مهم این جلسه و نیز مجمع، برای ما موضوع انتخاب فردی بود که جایزه‌ی فیاپف؛ جایزه‌ی سینمایی آسیا پاسفیک را برای سال 2016 دریافت کند. در دوره‌ی اول، این جایزه به جورج میلر که هم اکنون رئیس هیات داوران جشنواره‌ی کن را برعهده دارد، اهدا شد و برای جایزه‌ی امسال به دنبال انتخاب فردی بودیم که در سینمای کشور خود جریان‌ساز بوده و همچنین تهیه‌کنندگی‌اش در اولویت باشد.    تهیه‌کننده‌ی فیلم متولد 65 گفت: هیات رئیسه‌ی فیاپف با اهدای جایزه به ایران موافقت کلی داشت، اما بحث مصداقی آن مطرح بود که جایزه به چه کسی داده شود‌ که در نهایت آقای منوچهر محمدی از بین سایر گزینه‌ها با توجه به پیشینه‌ای که داشت از بیشترین امتیاز برخوردار بود.    عسگرپور با اشاره به موفقیت فیلم‌های حوض نقاشی و زیر نور ماه به تهیه کنندگی منوچهر محمدی در همین مراسم سینمایی ادامه داد: کارهای منوچهر محمدی معمولا جزو بهترین آثار سینمایی ایران بوده و خود ایشان هم از معدود کسانی است که تلاش کرده به عنوان تهیه‌کننده در سینما باقی بماند. ضمن این که برخی از تولیدات او براساس طرح‌هایی بوده که خودش ارائه کرده و مناسبات صنفی و فعالیت‌ پررنگی که در موضوعات صنفی سینما داشته از پارامتر‌های قابل توجه کارنامه‌ی کاری ایشان بود.    وی در پایان با تاکید بر کسب این دستاورد بزرگ برای سینمای ایران خاطرنشان کرد: در نهایت پس از بررسی تمام شرایط این موضوع در هیات رئیسه و مجمع عمومی مطرح شد که منوچهر محمدی از ایران برگزیده‌ی جایزه‌ی امسال باشد. البته بنوآ جینیتی دبیرکل فیاپف هم این پیشنهاد را مطرح کرد که در مراسم جایزه‌ی آسیا پاسفیک که نوامبر 2016 در استرالیا برگزار می‌شود نکوداشتی برای سینمای ایران برپا شود که باید ببینیم این برنامه به چه شکل پیش خواهد رفت.    به گزارش ایسنا،منوچهر محمدی به تازگی به عنوان برگزیده دهمین دوره جایزه فیاپف (جایزه سینمایی آسیا و اقیانوسیه و فدراسیون بین المللی تهیه کنندگان) معرفی شد.       ,فرهنگي و هنري - سينما و تئاتر,قدر این دستاورد بزرگ را بدانیم,یکشنبه ۲ خرداد ۱۳۹۵ - ۰۱:۴۶,
هیئت داوران بخش رقابتی نوعی نگاه جشنواره فیلم کن جایزه اصلی این بخش از جشنواره را به فیلم شادترین روز در زندگی اولی ماکی اعطاء کردند.  به گزارش خبرگزاری دانشجویان ایران (ایسنا)‏، برگزیدگان بخش نوعی نگاه جشنواره فیلم کن 2016 در حالی معرفی شدند که هیئت داوران این بخش از جشنواره به ریاست مارته کلر در نهایت از میان 18 فیلم جایزه اصلی را به شادترین روز در زندگی اولی ماکی ساخته یوهو کوزمانن از فنلاند اعطاء کردند.    فیلم وارونگی ساخته بهنام بهزادی که نماینده سینمای ایران در بخش نوعی نگاه بود نیز موفق به کسب جایزه‌ای از این رویداد سینمایی نشد.    در سایر بخش‌های نوعی نگاه کن، کوجی فوکادا برای فیلم هارمونیوم موفق به کسب جایزه هیئت داوران شد و جایزه بهترین کارگردانی به مت راس برای کاپیتان فانتاستیک تعلق گرفت.  جایزه بهترین فیلمنامه بخش نوعی نگاه به دلفین و موریل کولین برای فیلم توقف‌گاه رسید و میشائیل دودوک دِویت موفق به کسب جایزه ویژه هیئت داوران برای فیلم لاک‌پشت قرمز شد.     ,فرهنگي و هنري - سينما و تئاتر,معرفی برندگان بخش نوعی‌نگاه جشنواره کن,یکشنبه ۲ خرداد ۱۳۹۵ - ۰۱:۵۳,
جشنواره فیلم کن معتبرترین فستیوال سینمایی دنیا محسوب می شود که طی روزهای برپایی اش اخبار و تصاویر این رویداد انعکاس وسیعی در رسانه ها دارد. خبرهایی که توسط خبرنگاران حاضر در این جشنواره که بعد از مسابقات المپیک بیشترین تعداد حضور نمایندگان رسانه ها را به خود اختصاص داده مخابره می شود.    به گزارش خبرنگار سینمایی ایسنا، حواشی به‌وجود آمده برای پرچم ایران در شصت و ششمین دوره جشنواره فیلم کن در سال 92 یکی از این خبرها بود که بازتاب وسیعی در رسانه ها داشت. جزییات این اتفاق سوژه فیلمی مستند با عنوان یه اتفاق ساده شد که توسط مسعود نجفی خبرنگار ایسنا به تصویر کشیده شد.    همزمان با آخرین روز برپایی این رویداد سینمایی که ایران حضور پر رنگی در آن داشته است، یه اتفاق ساده در 18 دقیقه از طریق خبرگزاری دانشجویان ایران (ایسنا) به‌نمایش درمی‌آید.         ,فرهنگي و هنري - سينما و تئاتر,«یه اتفاق ساده» در کن+فیلم,یکشنبه ۲ خرداد ۱۳۹۵ - ۰۲:۱۲,جشنواره فیلم کن
عضو ارشد دفتر سیاسی جنبش مقاومت اسلامی (حماس) تأکید کرد، ملت فلسطین از صحبت کردن درباره آشتی ملی خسته شده است و هیچ یک از جنبش‌های ملی‌گرا با شکاف داخلی موافق نیستند.    به گزارش خبرگزاری دانشجویان ایران (ایسنا)، به نقل از مرکز اطلاع‌رسانی فلسطین، موسی ابو مرزوق، عضو ارشد دفتر سیاسی جنبش مقاومت اسلامی (حماس) که به ترکیه سفر کرده است، در یک کنفرانس مطبوعاتی خاطرنشان کرد: شرط اساسی وحدت این است که تمایل واقعی به شکل‌گیری اراده سیاسی وجود داشته باشد و در این صورت، تمامی مشکلات و موانع به راحتی حل خواهد شد. ما این مساله را قبول نداریم که کسی در عرصه حاکمیت یک‌جانبه‌گرایی کند و این کار درستی نیست، بلکه باید مشارکت ملی واقعی وجود داشته باشد.    وی افزود، هیچ کس نمی‌تواند بگوید که مسائل خارجی بر روی مساله فلسطین تاثیر نمی گذارد. در این میان برخی ها معتقدند که طرف‌های دورتری مانند آمریکا بیشترین تاثیر را بر روی این مساله می‌گذارند و در شرایط که بسیاری از کشورهای منطقه سرگرم اختلافات میان خود هستند، مساله فلسطین جایی در برنامه های آنها ندارد.    ابو مرزوق تصریح کرد: رژیم صهیونیستی در این مرحله بیشترین سود را می‌برد و آرزو دارد که هیچ طرفی حرفی درباره مساله فلسطین به میان نیاورد تا این رژیم با برنامه‌های مختلف خود ملت فلسطین را چند دسته کرده و ضمن متوقف کردن مذاکرات سیاسی سازش و تداوم بخشی به محاصره غزه، آنها را به مشکلات داخلی خود سرگرم کند.     ,بين الملل - فلسطين,ابومرزوق: ملت فلسطین از صحبت‌ها درباره آشتی ملی خسته شده است,دوشنبه ۳ خرداد ۱۳۹۵ - ۰۰:۰۲,
رئیس اداره تکنولوژی و گروه‌های آموزشی اداره‌کل آموزش‌وپروش خوزستان با اشاره به فعالیت 33 پژوهش‌سرای دائم در مناطق مختلف استان باهدف شناسایی دانش‌آموزان مستعد و فراهم‌سازی زمینه‌ی خلاقیت آن‌هاف گفت: در برنامه سال 96 - 95 توسعه هفت پژوهش‌سرای دیگر در دستور کار قرار دارد.    علیرضا بنی‌نعمه در گفت‌وگو‌ با خبرنگار علمی ‌و‌ آموزشی خبرگزاری دانشجویان ایران (ایسنا) منطقه خوزستان، اظهار کرد: پژوهش‌سراهای دانش‌آموزی از اوایل دهه‌ی 80 باهدف شناسایی دانش‌آموزان مستعد و مبتکر و فراهم‌سازی زمینه‌ی خلاقیت و پژوهش دانش‌آموزی و شکل‌گیری خلاقیت در فضای علمی‌پژوهشی در آموزش‌و‌پرورش راه‌اندازی شدند که در نوع خود کم‌نظیر و به‌نوعی دوراندیشی و برنامه‌ای برای دهه‌های آینده هستند.    وی افزود: در ابتدای تأسیس و بین سال‌های 81 تا 83، تعداد 11 پژوهش‌سرا در استان راه‌اندازی شد که از این تعداد سه پژوهش‌سرا در اهواز بودند؛ در سال 94 و با روی‌کار آمدن وزیر جدید آموزش‌وپرورش، مجال توسعه دوباره این مراکز فراهم و سبب توسعه 18 پژوهش‌سرا در هفت منطقه شد. در سال 95 - 94 نیز 15 مرکز توسعه یافتند و اکنون در مجموع 33 پژوهش‌سرای دائم در تمام مناطق استان به‌جز 6 منطقه کوچک و منطقه عشایری وجود دارند؛ در برنامه توسعه سال 96 - 95 نیز توسعه هفت پژوهش‌سرا در دستور کار قرار دارد.    رئیس اداره تکنولوژی و گروه‌های آموزشی اداره‌کل آموزش‌وپروش خوزستان با بیان ‌این‌که پژوهش‌سرا سعی در ورود دانش‌آموزان به‌صورت کاربردی و عملی در علوم مختلف دارد که برای این کار ابتدا آموزش‌هایی به دانش‌آموزان داده می‌شود، گفت: در فعالیت‌های پژوهش سرا، در کنار علوم‌پایه و علوم‌انسانی، به علوم‌نوین مانند نانو، زیست‌فناوری و مواردی از این قبیل که کمتر در مدرسه به آن‌ها اشاره‌شده است، در راستای پر کردن و هدفمند کردن اوقات‌فراغت دانش‌آموزان پرداخته می‌شود.    بنی‌نعمه ادامه داد: زمینه‌های مطالعه در پژوهش‌سرا بسیار متنوع هستند؛ به‌طور مثال در علوم‌انسانی شامل ادبیات (نویسندگی، شاعری و ...)، اقتصاد، قرآن، فلسفه و ... و در علوم پایه شامل گرایش‌های مختلف فیزیک، شیمی و زیست دانش‌آموزان گروه‌هایی تشکیل می‌دهند که انجمن علمی‌پژوهشی دانش‌آموزی نامیده شده، به‌صورت انفرادی و گروهی وارد کار تحقیق و مطالعه می‌شوند و حتی می‌تواند خروجی نیز داشته باشد.    وی تصریح کرد: اداره آموزش‌و‌پرورش در سامان‌دهی نیروی انسانی خود، برای پژوهش‌سراها سهم خاصی قرار داده و مطابق با مجوزهای وزارت آموزش‌و‌پرورش، نیروی انسانی رسمی برای کار در این مراکز اختصاص داده است.    رئیس اداره تکنولوژی و گروه‌های آموزشی اداره‌کل آموزش‌وپروش خوزستان بابیان این‌که تاکنون استقبال مردم از پژوهش‌سراها خوب بوده، به‌طوری‌که برخی از آن‌ها اقدام به برگزاری آزمون ورودی کرده‌اند، خاطرنشان کرد: بااین‌حال هنوز عدم عرف یا عدم شناخت کافی مردم یکی از مشکلات عمده این مراکز است؛ همچنین این مراکز حالت خودگردان داشته و نیاز به حمایت مالی دارند.    بنی‌نعمه ادامه داد: انتظار داریم خیرین درزمینهٔ توسعه پژوهش‌سراها ورود کنند؛ همچنین از همکاری افرادی که از توانایی علمی مناسبی برخوردارند، استقبال می‌شود. پژوهش‌سراها در فضای آموزشی خود نیز دچار محدودیت هستند و نیاز به فضای مناسب دارند.    وی مشکلات مالی را بزرگ‌ترین مشکل مطرح برای این مراکز عنوان و تصریح کرد: پژوهش‌سراها با توجه به مأموریت خود که شناسایی استعدادهاست، نیاز به تبلیغ و همچنین برنامه‌ریزی پس از جذب دارند که فرایندی هزینه‌بر است، درحالی‌که منابع دولتی جوابگوی این هزینه‌ها نیست و نیاز است مردم و خیرین و دیگر نهادها مانند بنیاد نخبگان از این مراکز حمایت مالی داشته باشند.    رئیس اداره تکنولوژی و گروه‌های آموزشی اداره‌کل آموزش‌وپروش خوزستان ادامه داد: برای دانش‌آموزان هر چه بیشتر وقت بگذاریم و سرمایه‌گذاری کنیم به‌طورقطع در آینده نسل بهتری خواهیم داشت؛ همچنین باید توجه داشت که برای آموزش، یک چهارچوب خاص آموزشی تعریف می‌شود درحالی‌که پژوهش دانش‌آموزی از طرح‌های نوین است و وقتی دانش‌آموزی تبدیل به پژوهشگر شود، محتوای کتاب درسی بخش حل‌شده‌ی دغدغه‌های او خواهد شد که قدم‌هایی فراتر از آن خواهد برداشت.    بنی‌نعمه با اشاره به جشنواره‌ها و مسابقاتی که در راستای پژوهش‌های دانش‌آموزی فعالیت می‌کنند، گفت: به‌طور مثال جشنواره نوجوان و جوان خوارزمی، جشنواره جابربن‌حیان برای مقطع ابتدایی و مسابقات آزمایشگاهی متوسطه دوم فعالیت‌هایی هستند که پژوهش‌سراها دبیرخانه آن‌ها هستند.    وی افزود: توصیه من این است که اولیا این پژوهش‌سراها را بشناسند و فرزندان خود را برای پر کردن اوقات‌فراغت به پژوهش‌سراها هدایت و برای ایده‌های آنان برنامه‌ریزی کنند.    خبرنگار: 17037   ,استان ها - خوزستان,امسال؛ توسعه هفت پژوهش‌سرای دانش‌آموزی در خوزستان,یکشنبه ۲ خرداد ۱۳۹۵ - ۰۴:۴۹,"خوزستان,دانش‌آموزي,‌پژوهش‌سرا"
منوچهر محمدی گفت: کسب جایزه سینمایی آسیا و اقیانوسیه برای من افتخار بزرگی است و امیدوارم شرایطی را برای تولید یک فیلم مشترک جهانی فراهم کند.    این تهیه‌کننده سینما که اخیرا به عنوان برگزیده دهمین دوره جایزه فیاپف (جایزه سینمایی آسیا و اقیانوسیه و فدراسیون بین المللی تهیه کنندگان) معرفی شده است،‌ در این‌باره به خبرنگار سینمایی ایسنا گفت: برای کسب این جایزه کشورهای مختلف کاندیداهای خود را به هیات داوران فیاپف و آسیا پاسفیک اعلام می‌کنند که در نهایت فرد برگزیده بر اساس سابقه‌ی کاری خود و با اکثریت آراء انتخاب می‌شود. در این دوره هم از من سابقه کاری خواسته شد که براساس آن این جایزه به تهیه‌کننده‌ای از ایران تعلق گرفت.    محمدی با اشاره به اینکه سابقه کاری و جوایزی که فیلم‌هایش در خارج و داخل کشور کسب کرده‌، در این انتخاب تاثیرگذار بوده‌اند، اضافه کرد: هچنین در کسب این جایزه دو فیلم زیر نور ماه که جایزه‌ی هفته‌ی منتقدان جشنواره‌ی کن را دریافت کرده بود و نیز فیلم حوض نقاشی که جایزه‌ی بهترین فیلم در جشنواره آسیا پاسفیک و بهترین فیلم از نظر یونسکو را دریافت کرده است، حائز اهمیت بودند.    تهیه‌کننده فیلم‌های مهمان داریم و بوسیدن روی ماه اظهار کرد: من افتخار این جایزه را در وهله‌ی اول مدیون سینمای ایران هستم و آن را به مجموعه‌ای از کارگردان‌ها، بازیگران و عواملی که مرا در ساخت این فیلم‌ها همراهی کردند متعلق می‌دانم.    او همچنین گفت: یکی از نکات مهم در کسب این جایزه این است که یک تهیه‌کننده از فدراسیون جهانی تهیه‌کنندگان آن را کسب کرده که این موضوع برای سینمای ایران قابل اهمیت است، چون معمولا چنین جوایزی به کارگردان‌ها داده می‌شود و اهدای آن به یک تهیه‌کننده می‌تواند فضایی را ایجاد کند که این حوزه در ایران تخصصی‌تر دنبال و نیز در سطح جهان بیشتر شناسانده شود.    تهیه‌کننده مارمولک و ارتفاع پست با اشاره به این که امیدوار است از این رهگذر، تهیه‌کنندگان ایرانی در حوزه‌ی بین‌الملل بیشتر شناخته شوند و منشا تولید آثار مشترک جهانی شوند، بیان کرد: بعد از جشنواره‌ی آسیا پاسفیک طرحی داشتم که اساسا با موضوع و محوریت پناهندگان است. در واقع داستان این فیلم در سوریه، ایران، افغانستان و استرالیا می‌گذرد و می‌دانیم که استرالیا به شدت با این موضوع درگیر است و بسیاری از پناهجویان در مسیر رسیدن به آنجا جان خود را از دست داده و برخی هم دچار دشواری‌هایی می‌شوند. براین اساس امیدوارم اهدای این جایزه در ماه نوامبر که مصادف با آذر ماه می‌شود، شرایطی را فراهم کند تا این اثر به تولید مشترک برسد چرا که موضوع آن، بحث روز دنیا است.       ,فرهنگي و هنري - سينما و تئاتر,منوچهر محمدی در تدارک یک تولید مشترک,یکشنبه ۲ خرداد ۱۳۹۵ - ۱۰:۱۲,
یک موسسه نشر خصوصی که فقط در حوزه رمان و شعر فعال است، از برگزاری اولین دوره جایزه شعر فراسپید خبر داد.    به گزارش خبرنگار ایسنا، نشر شب چله اولین جایزه شعر فراسپید را در تیرماه سال جاری برگزار می‌کند.    برای حضور در این جشنواره محدودیت سنی وجود ندارد. شعرهای ارسالی شامل تمام سبک‌های شعر نو می‌باشد. هر شاعر نیز لازم است به همراه رزومه خود پنج اثر تایپ‌شده را تا پایان خردادماه ارسال کند.    تمامی آثار ارسالی به شرط انتخاب توسط هیأت انتخاب‌کننده در کتاب جایزه فراسپید چاپ می‌شوند.    همچنین به نفرات اول تا سوم علاوه بر چاپ یک اثر از شاعر، این جوایز اهدا می‌شود: نفر اول مبلغ 20 میلیون تومان، نفر دوم مبلغ 15 میلیون تومان، نفر سوم مبلغ 10 میلیون تومان.      بنا بر اعلام، هیئت داوران از جریان‌ها و گرایش‌های شعری مختلف (حجم، ناب، فراسپید، سپید، اجرایی و..) شامل افرادی چون هوشنگ چالنگی، هرمز علی‌پور، منصور خورشیدی، بنفشه حجازی، کیوان اصلاح‌پذیر، یزدان سلحشور، فرزاد میراحمدی، فخرالدین سعیدی و لیلی گله‌داران است.    از تمامی شاعران دعوت شده است آثار خود را تا پایان خردادماه به آدرس الکترونیکی این جشنواره mailto:faslnamehadabi.shabecheleh@yahoo.com ارسال کنند.     ,فرهنگي و هنري - ادبيات و نشر,فراخوان جایزه شعر فراسپید اعلام شد,شنبه ۱ خرداد ۱۳۹۵ - ۱۳:۱۴,
ساحل فیلسوف راننده خوش‌ذوق اهل رشت حدود دو ماه است که تاکسی خود را به کتابخانه‌ای کوچک تبدیل کرده است.  به گزارش ایسنا به نقل از آنا، وی در توضیح انگیزه خود برای این کار می‌گوید: در تمام این سال‌ها در این فکر بودم که حرکتی در این زمینه انجام دهم. با این کار می‌توانم بخشی از نیازهای فکری مسافرانم را در طول مسیر هر چند اندک برطرف کنم. البته فرهنگ‌سازی نیازمند صبر و تلاش است که استقبال خوب مردم انگیزه من را برای انجام سایر ایده‌هایم بیشتر کرده است، حتی برخی از مسافران کتاب‌های مورد نظر خود را از من می‌خواهند و من تلاش می‌کنم آنها را برایشان پیدا کنم.                                                ,رسانه هاي ديگر - رسانه ديگر,اقدام فرهنگی یک راننده تاکسی + تصاویر,یکشنبه ۲ خرداد ۱۳۹۵ - ۱۵:۰۳,
پروژه ساخت دو سالن بلک باکس آبادان و خرمشهر آغاز می‌شود.      به گزارش گروه دریافت خبر ایسنا،مراسم آغاز عملیات اجرایی این دو تالار با حضور مرادخانی معاون وزیر فرهنگ و ارشاد اسلامی و زمانی مدیر عامل سازمان منطقه آزاد اروند همزمان با آئین اختتامیه نوزدهمین جشنواره ملی تئاتر مقاومت – فتح خرمشهر، در خرمشهر و آبادان برگزار خواهد شد.      در خجسته سالروز میلاد امام عصر و در نکوداشت آزادسازی خرمشهر، هنرمندان نمایش خرمشهر و آبادان صاحب دو تالار نمایش (پلاتو) خواهند شد.    این اتفاق که با هدف تعالی تئاتر و توانمندسازی گروه های نمایشی صورت خواهد گرفت به همت سازمان منطقه آزاد اروند و وزارت فرهنگ و ارشاد اسلامی به هنرمندان تقدیم خواهد شد.    مراسم آغاز عملیات اجرایی این دو تالار با حضور مرادخانی معاون وزیر فرهنگ و ارشاد اسلامی، زمانی مدیر عامل سازمان منطقه آزاد اروند، شفیعی مدیرکل هنرهای نمایشی، قنواتی مدیرکل فرهنگ و ارشاد اسلامی خوزستان، مقامات و مسئولین شهری و هنرمندان خرمشهر و آبادان برگزار خواهد شد.    اعتبار لازم برای احداث این دو تالار، توسط سازمان منطقه آزاد اروند تامین گردیده که طی تفاهم نامه سال گذشته، تجهیز تالارها توسط وزارت مذکور انجام خواهد شد.    به گفته نعمت زاده معاون فرهنگی سازمان منطقه آزاد اروند برای هر کدام از این تالارها که دارای هفتصد مترمربع زیربنا هستند، اعتباری بالغ بر ده میلیارد ریال در نظر گرفته شده است.      این برنامه که همزمان با آیین اختتامیه جشنواره فتح مقاومت خرمشهر امشب 2 خرداد ماه برگزار خواهد شد پیش‌ بینی می‌شود که نویدبخش برگزاری شایسته تر جشنواره سال آینده با افزایش سالن‌های نمایشی منطقه باشد.       ,فرهنگي و هنري - سينما و تئاتر,آغاز پروژه ساخت و ساز 2 سالن در آبادان و خرمشهر,یکشنبه ۲ خرداد ۱۳۹۵ - ۱۴:۳۸,
کارگردان، بازیگران اصلی و تهیه کننده فیلم فروشنده روی فرش قرمز جشنواره کن مقابل دوربین عکاسان رفتند.    به گزارش ایسنا‏، آخرین نمایش رسمی فیلم فروشنده ساخته اصغر فرهادی در بخش مسابقه اصلی جشنواره فیلم کن با حضور عوامل این فیلم روی فرش قرمز همراه بود.    در این مراسم چهره‌هایی چون اصغر فرهادی، شهاب حسینی، ترانه علیدوستی، بابک کریمی، فرید سجادحسینی،پریسا بخت‌آور و  الکساندر مَلت گای تهیه کننده فرانسوی این فیلم حضور داشتند.      فرش قرمز فیلم فروشنده اصغر فرهادی در حالی برگزار شد که موسیقی فیلم دلشدگان علی حاتمی با صدای محمدرضا شجریان پخش می‌شد.    شصت و نهمین جشنواره بین‌المللی فیلم کن فردا (یکشنبه دوم خرداد) با برگزاری مراسم اختتامیه و اعطای جوایز به کار خود پایان می‌دهد.         فرش قرمز فروشنده در کن              فرش قرمز فروشنده در کن      ,فرهنگي و هنري - سينما و تئاتر,فرش قرمز «فروشنده» با نوای «دلشدگان» + عکس,یکشنبه ۲ خرداد ۱۳۹۵ - ۰۱:۱۸,
رییس فدراسیون ورزش روستایی و بازی‌های بومی محلی از برگزاری نخستین دوره بازی‌های بین‌المللی بومی محلی با حضور حداقل چهار کشور در مریوان کردستان خبر داد.    غلامرضا جعفری در گفت‌وگو با خبرنگار ورزشی ایسنا اظهارکرد: این دوره از رقابت‌ها قرار است به مناسبت آزادسازی خرمشهر از 5 تا 7 خرداد در شهرستان مریوان کردستان برگزار شود. این برنامه به منظور معرفی فرهنگ و سنن اقوام ایرانی و اتحاد بین اقوام گوناگون در کشورهای همسایه برگزار خواهد شد.    وی افزود: قرار است اقوامی از حداقل چهار کشور همسایه به ایران بیایند و در کنار اقوامی که از برخی استان‌های کشورمان مانند کردستان، گلستان، سیستان و بلوچستان و چند استان دیگر است چند روز را در کنارهم مسابقاتی را برگزار کنند. هدف اصلی این برنامه ایجاد اتحاد بین اقوام است و رقابت در مرحله بعد است.    رییس فدراسیون روستایی و بازی‌های بومی محلی در مورد اینکه قرار است در این مسابقات چه رشته هایی نشان داده شود، گفت: چوب بازی، حرکات موزون از جمله چوب، توپ، دستمال الوان و چند رشته محلی. کشتی محلی در سه وزن و طناب کشی از دیگر برنامه هایی است که مدنظر داریم.    وی با اشاره به اینکه فدراسیون قصد تجهیز خانه‌های ورزش روستایی را در برنامه دارد، گفت: تجهیز 12 شهرستان در استان خراسان شمالی از جمله این طرح ها بود که اجرا شد.    جعفری گفت: برنامه جوانان دیروز را هم مدنظر داریم که این برنامه به صورت ویژه در خانه سالمندان کهریزک برگزار می‌شود و امیدواریم تا هموطنان عزیزمان به صورت خودجوش در این مراسم و یا مراسمی مشابه در استان‌های خودشان به دیدار این جوانان دیروز بروند که اکنون از پا افتاده‌اند.   ,ورزشي - نهادهاي ورزشي و ساير,برگزاری جشنواره بین‌المللی بازی‌های بومی محلی در مریوان,یکشنبه ۲ خرداد ۱۳۹۵ - ۱۴:۳۹,
رئیس همایش بین‌المللی اقتصاد شهری از اعلام آمادگی بانک شهر برای هوشمندسازی شهرها خبرداد.    به گزارش سرویس بازار ایسنا، حسین محمدپورزرندی در نخستین همایش بین‌المللی اقتصاد شهری، با اشاره به اهمیت اقتصاد شهری، گفت: با تدابیر و سیاست‌های اعلام شده از سوی مقام معظم رهبری، موضوع اقتصاد شهری با رویکرد اقتصاد مقاومتی، اقدام و عمل در دستور کار است.    وی با بیان اینکه 2 درصد از مساحت کره زمین در انحصار شهرهاست، گفت: 50درصد از جمعیت جهان در شهرها زندگی می‌کنند و پیش‌بینی می‌شود جمعیت شهری تا سال 2050 به بیش از 84درصد جمعیت جهان، یعنی 5.2 میلیارد نفر برسد.    رییس همایش بین‌المللی اقتصاد شهری با بیان اینکه در سال 1950 جمعیت شهری جهان 300میلیون نفر بود، گفت: 40درصد اقتصاد جهانی در انحصار 50 کلانشهر توسعه‌یافته است که اقتصاد جهان را مدیریت می‌کنند.    پورزرندی با اشاره به اینکه امروزه 8درصد به آلودگی شهرها اضافه شده است، بنزین موجود در هوای تهران را 2.5 برابر استاندارد جهانی عنوان کرد، گفت: این در حالیست که جمعیت جهان در سال 2014 حدود 7.2میلیارد نفر بود که پیش‌بینی می‌شود در سال 2050 به 9.1میلیارد نفر برسد.    مدیرعامل بانک شهر، خاطرنشان کرد: 70درصد جمعیت ایران یعنی 50میلیون نفر در شهرها زندگی می‌کنند که پیش‌بینی می‌شود در چند سال آینده جمعیت شهری ایران به 80درصد جمعیت کل کشور برسد.    وی با بیان اینکه در حال حاضر بزرگترین کلانشهرها در اقتصاد جهانی 2شهر نیویورک و توکیو هستند که از درآمد پایدار و مدیریت پایدار شهری برخوردارند، گفت: مهم‌ترین معیار شهرهای پایدار، درآمد پایدار است و در این حوزه حفظ تکنولوژی، ساخت و سازهای مقاوم و کاهش وقت و انرژی نقش مهمی ایفا می‌کند.    رییس همایش بین‌المللی اقتصاد شهری با بیان اینکه از 10شهر اول به لحاظ جمعیتی 9شهر در کشورهای در حال توسعه قرار دارد، گفت: چالش امروز کشورهای در حال توسعه جمعیت بالای آنهاست و 13درصد از شهرهای در حال توسعه درآمدشان در روز کمتر از یک دلار است که فقر شهری از همین موضوع نشأت می‌گیرد.    پورزرندی گفت: ایران جزو 5 کشور اول دنیا به لحاظ گردشگری است و متاسفانه درآمد حاصل از این حوزه کمتر از یک درصد است و باید روی این موضوع بیشتر کار کرد.    وی در ادامه با اشاره به ضرورت همراهی نهادهای مالی برای هوشمندسازی شهری، گفت: بانک شهر که سهام‌دار اصلی آن شهرداری‌ها هستند آمادگی دارد نقش خود را به نحو احسن در هوشمندسازی شهری ایفا کند.     ,بازار - خبر بازار,اعلام آمادگی بانک شهر برای هوشمندسازی شهرها,یکشنبه ۲ خرداد ۱۳۹۵ - ۲۲:۰۴,"بانک,بانک شهر"
غرفه محصولات فرهنگی ، صنایع دستی و جاذبه های گردشگری ایران به همراه غذاهای گرم و متنوع کشورمان مورد استقبال زائدالوصف بازدید کنندگان نمایشگاه روز شهر ، در امان پایتخت اردن قرار گرفت.  به گزارش خبرگزاری دانشجویان ایران (ایسنا)، مرکز فرهنگی و هنری زها روز گذشته جشنواره فرهنگی و هنری روز شهر را با حضور و مشارکت کشورهای ایران، روسیه ، مالزی، برزیل، لبنان، اسپانیا، ایتالیا، تایوان، رومانی، امارات متحده عربی ، فلسطین و موسسات قومیت های چچنی، چرکسی، کرد وعرب مقیم اردن در محل مزبور برگزار کرد.  به گزارش سفارت ایران در این کشور عربی، این مراسم با حضور مسئولان فرهنگی اردنی ، سفرا و دیپلماتهای کشورهای شرکت کننده ، توسط شاهزاده خانم سناء عاصم  افتتاح و مورد بازدید قرار گرفت.  شاهزاده خانم سناء عاصم در بازدید از غرفه ایران ضمن آشنایی با جاذبه های فرهنگی و گردشگری بویژه غذاهای ایرانی ، با سفیر کشورمان در اردن گفتگو و تبادل نظر کرد.  وی در این گفت‌وگوی کوتاه ضمن رفیع خواندن جایگاه کشورمان در حوزه های صنعت، گردشگری، صنایع دستی، فرهنگی و هنری و ادای احترام به شکوه و عظمت ملت شریف ایران؛ خواهان گسترش همکاری ها در عرصه فرهنگی شد.  مجتبی فردوسی پور، سفیر جمهوری اسلامی ایران در اردن، نیز با ارائه گزارشی از جاذبه های فرهنگی و گردشگری زمینه های تعامل مشترک دو کشور در حوزه های مزبور را بسیار گسترده خواند و با توجه به فرهنگ و تمدن مشترک خواهان توسعه همکاریهای فرهنگی و هنری بین دو کشور شد.  سپس هدیه‌ای به رسم یادبود به شاهزاده خانم عاصم از سوی سفیر کشورمان تقدیم شد.  بر اساس این گزارش، بعد مسافت جغرافیایی مانع شناخت متقابل ملت های دو کشور از جاذبه های فرهنگی و گردشگری دو کشور نبوده و ایران نزد افکار عمومی اردن بویژه خاندان هاشمی از جایگاه تاریخی رفیعی برخوردار می باشد و همواره نمایشگاه‌های اختصاصی کشورمان یا مشارکت در روند نمایشگاههای اردن مورد توجه و پی جویی توده مردم این کشور می باشد.  ایران در افکار عمومی با محصولاتی چون پسته و زعفران و بویژه صنایع زیبای قلم زنی، ترمه دوزی، خاتم کاریهای نفیس علی الخصوص فرش هزار نقش ابریشم شناخته می شود.     ,سياسي - سياست خارجي,برگزاری نمایشگاه بین‌المللی «روز شهر» با حضور ایران در اردن,یکشنبه ۲ خرداد ۱۳۹۵ - ۱۴:۵۱,
    شاگردان روی هاجسون موفق شدند در دیداری دوستانه ترکیه را با نتیجه 2 بر یک شکست دهند تا آمادگی خود را برای یورو 2016 ارزیابی کنند.  به گزارش ایسنا، در آستانه شروع رقابت های یورو 2016 دو تیم انگلیس و ترکیه که در این رقابت ها حضور دارند در دیداری دوستانه در ورزشگاه اتحاد شهر منچستر به مصاف هم رفتند که این بازی با برتری خفیف 2 بر یک شاگردان روی هاجسون به پایان رسید. در یان بازی خیلی زود هری کین در دقیقه 3 توانست برای تیمش گلزنی کند ولی در ادامه هاکان چالهان اوفلو در یازدهمین بازی خود برای تیم ملی ترکیه اولین گل خود را به ثمر رساند و نیمه نخست با تساوی یک بر یک به پایان رسید.  در نیمه دوم انگلیس صاحب یک ضربه پنالتی شد ولی هری کین قدر این موقعیت را ندانست تا نتواند بار دیگر گلزنی کند ولی در نهایت در دقیقه 83 جیمی واردی مهاجم لسترسیتی موفق شد در نقش گلزن ظاهر شود و گل برتری انگلیس را وارد دروازه ترکیه کند تا این دیدار با برتری 2 بر یک انگلیس به پایان برسد.     ,ورزشي - جهان ورزش,پیروزی انگلیس در دیداری دوستانه پیش از یورو,یکشنبه ۲ خرداد ۱۳۹۵ - ۲۲:۵۷,
بعد از ماجرای توقیف دو میلیارد دلار از دارایی بانک مرکزی که در قالب خرید اوراق قرضه توسط دولت آمریکا بلوکه شد، دنبال مقصر ماجرا گشتن و اینکه دقیقا در چه دوره‌ای اتفاق افتاده بیش از هر جریانی و جنبه ای دیگر از آن این روزها نمود دارد. جایی که جدای از دولت‌ها، تاکنون حدود پنج رئیس کل بانک مرکزی از زمان آغاز خرید و فروش اوراق در حوزه بین‌الملل تا توقیف این دارایی حضور داشته‌اند؛ از نوربخش تا بهمنی.    به گزارش خبرنگار ایسنا، ماجرا از صدور حکم دیوان عالی آمریکا در ابتدای اردیبهشت ماه امسال، مبنی بر پرداخت دو میلیارد دلار از دارایی‌های مسدود شده ایران برای پرداخت غرامت به خانواده‌های آمریکایی کشته شده در حملات سال 1983، آغاز شد.    وزارت خارجه آمریکا به دنبال اصلاح قانون مصونیت دولت‌های خارجی مصوب کرد تا اشخاص آمریکایی آسیب دیده از حملات تروریستی در هر جای دنیا و یا بازماندگان آنها می‌توانند در محاکم آمریکا علیه دولت هایی که حامی عملیات تروریستی هستند شکایت کنند. اما دولت ایران که معتقد بود بر اساس اصل برابری حاکمیت‌ها و مصونیت دولت‌ها در حقوق بین الملل، محاکم داخلی یک دولت نباید مجاز به رسیدگی به دعاوی مطروحه علیه دولت‌های خارجی باشند، سیاست خود در قبال اینگونه دعاوی را به رسمیت نشناختن این رویه و عدم شرکت در محاکم قرار داد.  با این حال یکی از این دعاوی تحت عنوان پرونده پترسون، مربوط به انفجاری بود که در سال 1983 در لبنان اتفاق افتاد و طی آن مقر تفنگداران دریایی آمریکا در لبنان مورد حمله قرار گرفت و حدود 240 نفر از تفنگداران آمریکایی در آن کشته شدند. بازماندگان این اشخاص، در سال 2003 موفق به دریافت رأیی از دادگاهی در آمریکا شدند که ایران به پرداخت حدود دو میلیارد دلار آمریکا به خواهان‌ها محکوم شد.    اما ماجرای اصلی اینجاست که اشخاصی که در پرونده ها، موفق به تحصیل رأی علیه دولت ایران شده بودند، در مرحله بعد به دنبال پیدا کردن دارایی هایی از نهادهای ایرانی بودند تا بتوانند غرامت خود را دریافت کنند که البته با توجه روابط مالی و اقتصادی ایران و آمریکا عملا از سال 1979 قطع شده بود و ایران دارایی خاصی در قلمروی آمریکا نداشت که از محل آن بتوان آرا را اجرا کرد، بنابراین جهت گیری به سمت توقیف دارایی های خارجی ایران رفت.    در این بین یکی از دارایی‌های هدف، اوراق بهادار دلاری بود که بانک مرکزی ایران در سالهای گذشته خریداری کرده بود. این در حالی است که ایالات متحده آمریکا نیز بدون توجه به موازین بین المللی و در اقدامی بی سابقه با صدور آرای غیابی، اقدام به توقیف اوراق بهادار بانک مرکزی کرد. این توقیف در حالی انجام می شود که در سال 1387 مجددا قانون ممنوعیت مبادلات دلاری با ایران برقرار شد و بانک‌های آمریکایی از نقل و انتقال وجوه دلاری و تبادلات دلاری با ایران منع شدند و کارشناسان نسبت به این موضوع هشدار داده بودند.    به هر حال با رای اخیر دیوان عالی آمریکا و توقیف این دو میلیارد دلار، مدتی است که فضای سیاسی و اقتصادی کشور تحت تاثیر واکنش های متفاوتی قرار دارد. دولت که معتقد است سهل انگاری دولت گذشته موجبات این تضییع حقوق ایران را فراهم آورده و از سویی دیگر دولت گذشته نیز در واکنش‌هایی این موضوع را چندان نپذیرفته و حتی دولت ‌های قبل را نیز عامل این ماجرا می داند.    در حالی بر اساس اعلام مدیران سابق بانک مرکزی، خرید و فروش اوراق قرضه در حوزه بین الملل از سوی ایران از سال 1375 آغاز شده که بررسی دوره‌های بانک مرکزی در این بازه زمانی حدود 12 ساله تا سال 1387 حاکی از رفت و آمد حدود شش رئیس کل است.    گر چه تاکنون زمان دقیقی از انعقاد قراردادی که به خرید این اوراق مرتبط است اعلام نشده و عوامل اصلی آن مشخص نیستند، ولی از سال 1375 که آغاز معاملات اوراق قرضه توسط بانک مرکزی ایران است، حدود دوسال مربوط به دولت ششم و زمان ریاست جمهوری هاشمی رفسنجانی و ریاست محسن نوربخش در بانک مرکزی است که در ادامه و در دولت هفتم و هشتم نیز ریاست نوربخش تا سال 1382 در بانک مرکزی ادامه دارد تا اینکه با فوت وی، برای مدتی کوتاه محمد جواد وهاجی جایگزین او می شود.    اما در سال 1382، ابراهیم شیبانی در اواخر دولت هشتم به ریاست بانک مرکزی منصوب می شود. وی حدود چهار سال در بانک مرکزی ماند اما به دلیل اختلاف نظرهایی که با دولت وجود داشت ترجیح به ترک بانک مرکزی داد و بعد از سه بار استعفا، در نهایت با موافقت محمود احمدی نژاد از این بانک رفت.    دو رئیس کل دیگر نیز بعد از شیبانی به بانک مرکزی رفتند. افرادی که در فاصله سالهای 1386 تا 1392 حضور داشته و دوره بین 1386 یعنی زمان آغاز تحریم‌ها و توقیف دارایی‌های ایران حضور داشته اند.طهماسب مظاهری که در اواخر تابستان 1386 به مدتی کمتر از یکسال به ریاست بانک مرکزی رسید و با رفتن وی محمود بهمنی جایگزین شد. هر دو رئیس کلی که البته در اظهارات اخیر خود مسئولیت این موضوع را نپذیرفته و اعلام کرده‌اند که خرید اوراق در گذشته اتفاق افتاده است.    به هر صورت قرار است بر اساس اعلام رئیس جمهور با تشکیل کمیته بررسی فرایند توقیف این دو میلیارد دلار، به زودی گزارش مبسوطی از این جریان منتشر شود که می‌تواند حاوی اطلاعات تازه‌ای از پشت پرده ماجرای خرید اوراق در شرایط خاص باشد.       ,اقتصادي - بانك، بيمه، بورس,رد پای کدام رییس بانک مرکزی در ماجرای 2میلیارد دلاری دیده می‌شود؟,دوشنبه ۲۷ اردیبهشت ۱۳۹۵ - ۱۳:۰۱,بانك مركزي
به مناسبت سالروز میلاد یگانه منجی بشریت حضرت مهدی موعود (عج) جشنواره بازی‌های بومی و محلی با عنوان جوانان دیروز امروز مصادف با نیمه شعبان در آسایشگاه خیریه کهریزک برگزار شد.    به گزارش گروه دریافت خبر ایسنا، آسایشگاه خیریه کهریزک در روز نیمه شعبان، همزمان با شیعیان سراسر جهان به شادمانی پرداخت و برای سالمندان، معلولان و بیماران ام.اس موسسه خیریه کهریزک که قادر به دیدن برنامه‌های خارج از آسایشگاه نیستند، جشنواره بازی‌های بومی و محلی با عنوان جوانان دیروز را برگزار کرد.    در این برنامه، بازی‌های بومی و محلی توسط 150 نفر از نمایندگان اقوام مختلف استان‌های آذربایجان غربی، اردبیل، لرستان، کردستان، مازندران، گلستان، خوزستان، البرز، گلستان خراسان شمالی و تهران که با لباس‌های محلی و سنتی، باز‌ها و موسیقی محلی خود را که با شرایط روحی و جسمی سالمندان همخوانی داشته باشد را به نمایش می‌گذارند.    جشنواره بازی‌های بومی و محلی در دو بخش صبح و عصر، همزمان با نیمه شعبان در آسایشگاه خیریه کهریزک به نشانی جاده قدیم قم، بعد از بهشت زهرا(س)، انتهای کهریزک، بلوار دکتر حکیم‌زاده، آسایشگاه خیریه کهریزک برگزار می‌شود.       ,اجتماعي - رفاهي و خانواده,جشنواره بازی‌های ملی با «جوانان دیروز» در آسایشگاه کهریزک,یکشنبه ۲ خرداد ۱۳۹۵ - ۱۶:۰۷,
علی فرامرزی گفت: هنرمندان غربی مکاتب هنری را با نگاه به سرزمین‌شان شکل داده‌اند، ما هم به‌عنوان هنرمندان ایرانی می‌توانیم به محیط زیست توجه کنیم.    این هنرمند فعال محیط زیست که با یکی از آثارش در بخش تجسمی جشنواره فیلم سبز حضور داشت، در گفت‌وگو با خبرنگار سرویس هنرهای تجسمی ایسنا، اظهار کرد: کویرها دو شکل دارند؛ یک شکل زیبایی‌شناسی برای هنرمندان و خلق آثار هنری و یک شکل تهدیدی. گسترش بیابان‌ها و کویرها امروز سرزمین ما را تهدید می‌کند و باعث مهاجرت بخش اعظمی از مردم این مناطق به سمت شهرهای بزرگ شده است.    او ادامه داد: هنرمندان غربی نیز همواره نگاهی به سرزمین خود داشته و مکاتب هنری را با نگاه به سرزمین‌شان شکل داده‌اند. ما هم به‌عنوان هنرمندان ایرانی می‌توانیم به محیط زیست توجه کنیم تا سبکی از نگاه مدرن ایرانی به اقلیم و سرزمین خود را داشته باشیم.    وی به اثری که از او در جشنواره فیلم سبز نمایش داده شد، اشاره و اظهار کرد: این اثر که در ابعاد 120 در 280 سانتی‌متر ارائه شده، نمک سود نام دارد و در ادامه‌ی کارهای کویری من است. این نقاشی در حقیقت، تحت تأثیر اتفاقی که برای دریاچه‌های ایران، بخصوص دریاچه‌ی ارومیه افتاده، خلق شده است.    این هنرمند گفت: تهدیدی که نمک کویر برای منطقه دارد و پیوند آن با موضوع کم‌آبی در ایران باعث شد این اثر را طوری کار کنم که در آن، روی این موارد تأکید شود. نمک سود از جمله آثار اخیرم است که در جشنواره فیلم سبز بود.    فرامرزی که ماه گذشته از طرف معصومه ابتکار (رییس سازمان محیط زیست) دعوت شد تا مجموعه هجوم را در شهرهای ایران به‌نمایش درآورد، افزود: امیدوارم با کمک وزارت ارشاد و سازمان محیط زیست این امر اتفاق بیفتد.       ,فرهنگي و هنري - تجسمي و موسيقي,تاثیر وضعیت دریاچه ارومیه بر آثار یک نقاش,یکشنبه ۲ خرداد ۱۳۹۵ - ۰۳:۵۰,"نقاش,درياچه اروميه"
شصت‌ونهمین جشنواره فیلم کن به پایان خود نزدیک می‌شود و همه در انتظارند تا ببینند چه کسی نخل طلای امسال را در دست خواهد گرفت.    به گزارش خبرگزاری دانشجویان ایران (ایسنا)، پس از 11 روز نمایش فیلم و رفت‌وآمد چهره‌های سرشناس هنری روی فرش قرمز، امشب ساعت 19:15 به وقت کن برنده تندیس نخل طلای این فستیوال سینمایی معرفی خواهد شد.    جشنواره بین‌المللی فیلم کن شصت‌ونهمین دوره خود را تا ساعاتی دیگر به پایان می‌برد و در این میان، گزارشگران و منتقدان بسیاری به رسم هر ساله دست به گمانه‌زنی زده و فهرستی از فیلم‌های محبوبی که بیشتر مورد پسند واقع بوده‌، را منتشر کرده‌اند.    امسال جشنواره کن با نمایش کافه سوسایتی جدیدترین ساخته وودی آلن آغاز به کار کرد. فیلم‌های متعددی از کارگردانان سرشناسی همچون جیم جارموش‌، مارتین اسکورسیزی و کن لوچ اکران شدند و مورد تشویق قرار گرفتند. در کنار این بودند آثاری که مورد پسند مخاطبان قرار نگرفته و هو شدند. از این میان می‌توان به خریدار شخصی ساخته الیور آسایاس که نقش اصلی آن را کریستن استوارت بازی ‌کرده، اشاره کرد.    جدا از فضای رقابتی این دوره، استیون اسپیلبرگ امسال با فیلم اقتباسی غول بزرگ مهربان (BFG) فضایی سحرانگیز و دوست‌داشتنی به جشنواره کن داد. این فیلم الهام گرفته از داستان معروف رولد دال نویسنده معروف انگلیسی است.    یکی دیگر از فیلم‌های نمایش‌ داده شده در فستیوال امسال، هیولای پول ساخته جدید جودی فاستر است. فاستر که بیشتر در دنیای بازیگری شهرت دارد،‌ چند سالی است به کارگردانی روی آورده و در این اثر از جورج کلونی و جولیا رابرتز بازی گرفته است.    بی.بی.سی هم از میان فیلم‌های امسال، به پنج فیلم که بیشترین شانس دریافت نخل طلا را دارد، اشاره کرده است: کاپتان فنتاستیک به کارگردانی مت راس، جهنم یا مد دریا اثری از دیوید مکنزی، جولیتا ساخته پدرو آلمادوار، رویاهای متوسط از نیتن مورلاندو و پترسون فیلمی از جیم جارموش.    بخش سینمایی روزنامه آیریش تایمز پنج فیلم را به عنوان شانس‌های احتمالی کسب نخل طلا نام برده که فروشنده اصغر فرهادی صدرنشین آن‌هاست. در این لیست پس از جدیدترین ساخته کارگردان ایرانی برنده اسکار، سیرانوادا فیلمی از کریستی پویی‌یو فیلمساز رومانیایی و جولیتای پدرو آلمادوار به چشم می‌خورد.    این نشریه ایرلندی مقام چهارم را به عزیز آمریکایی جدیدترین اثر آندره آرنولد داده و سپس آکواریوس از برزیل به کارگردانی کلبر مندونسا فیلهو را از شانس‌های دریافت نخل طلا دانسته است.    گزارشگر دیلی تلگراف هم پس از بررسی فضای حاکم بر این جشنواره سینمایی، آثاری را که بیشتر مورد توجه قرار گرفته‌ و ممکن است یک از آن‌ها موفق به دریافت نخل طلا شود، فهرست کرده:    عزیز آمریکایی ساخته آندره آرنولد  جولیتا  ساخته پدرو آلمادوار  دوست داشتن  ساخته جف نیکولز  تونی اردمان ساخته مارن اید  کنیز ساخته پارک چان ووک  من، دنیل بلیک ساخته کِن لوچ  شیطان نئونی ساخته نیکولاس وایندینگ رفت  خریدار شخصی ساخته الیویر آسایاس    لاتین پست از نشریات اسپانیایی‌زبان نیز نتایج آخرین پیش‌بینی‌هایش را برای جشنواره فیلم کن 2016 منتشر کرده است.    در این گزارش، نخل طلا هم‌سنگ جایزه آکادمی اسکار شمرده شده و به برخی از برندگان پیشین این تندیس همچون راننده تاکسی، پیانیست و رزتا اشاره شده است.    این نشریه تونی اردمان فیلم کمدی ماریان اید را از فیلم‌های مورد توجه منتقدان و مخاطبان جشنواره امسال خوانده است. این فیلم از معدود آثار کارگردانان زن است که برای این جایزه مهم سینمایی رقابت می‌کند. اگر تونی اردمان در این رقابت برنده شود، آلمان به یکی از معدود نخل‌های طلای خود می‌افزاید.    در این گزارش آمده است: آندره آرنولد و جیم جارموش امسال شانس زیادی برای کسب جایزه دارند. عزیز آمریکایی ساخته آرنولد به عنوان فیلمی قوی و پترسون برای بازی خوب هنرپیشه نقش اول مردش، مورد ستایش منتقدان قرار گرفت‌اند. لاتین تایمز همچنین به دوست داشتن اشاره کرده و این فیلم جف نیکولز را رقیبی برای کارهای جدید جارموش و آرنولد دانسته است.    در ادامه این گزارش آمده است: فروشنده فیلمی از اصغر فرهادی پایان‌بخش بخش رقابتی فستیوال کن امسال خواهد بود. این کارگردانی در عرصه بین‌المللی بسیار محبوب است و فیلم گذشته او چند سال پیش یک جایزه دریافت کرد. شاید فرهادی که کمی با تاخیر وارد گردونه این رقابت‌ها شد، بتواند همه را غافلگیر کند و نخل طلا را ببرد.    لاتین تایمز همچنین از کارگردانان باسابقه‌ای همچون کریستین مونگیو و کن لوچ یاد کرد که پیش از این هم برنده نخل طلا شده‌اند و در این دوره باز هم ممکن است موفق شوند آن را به خانه ببرند. لوچ برای من، دنیل بلیک و مونگیو برای تحصیلات شانس دریافت این جایزه هنری را دارد.         ,فرهنگي و هنري - سينما و تئاتر,پیش‌بینی‌ها برای تصاحب نخل طلای کن,یکشنبه ۲ خرداد ۱۳۹۵ - ۱۶:۲۲,"فیلم,جشنواره‌های سینمایی"
برای یک صنف سینمایی، هیچ دستاوردی دلگرم کننده‌تر از موفقیت اعضایش، در عرصه رویدادهای بین‌المللی سینمایی نیست.    فرشته طائرپور، رئیس اکت (انجمن کارفرمایی تهیه کنندگان فیلم تهران)، ضمن ابراز مطلب فوق به خبرنگار ایسنا گفت: انتخاب آقای منوچهر محمدی را جهت دریافت جایزه سینمایی آسیا- اقیانوسیه و فیاپف (فدراسیون بین المللی تهیه کنندگان فیلم) بخاطر مجموعه تولیدات سینمایی و نقش موثرشان در عرصه تهیه‌کنندگی در سینمای ایران، حضور خانم کتایون شهابی در جمع داوران بخش اصلی فستیوال کن و تداوم عضویت آقای محمد مهدی عسکرپور در هیئت رئیسه فیاپف را مغتنم می‌شماریم و امیدواریم که جریان تهیه کنندگی، با ارائه تعاریفی روزآمد از نقش تالیفی و تولیدی خود در سینمای ایران و جهان، در دستیابی به جایگاهی متناسب با شئون این حرفه، هرسال موفق‌تر از سال قبل گام بردارد.    وی اضافه کرد: خرسندیم که امسال در فستیوال بین‌المللی کن، علاوه بر فیلمهایی برجسته از سینمای ایران، چهره‌هایی از مجموعه تهیه‌کنندگان ایرانی نیز از سوی این رویداد سینمایی، مورد انتخاب و تقدیر قرار گرفته اند.           ,فرهنگي و هنري - سينما و تئاتر,دستاوردی دلگرم‌کننده برای یک صنف سینمایی,شنبه ۱ خرداد ۱۳۹۵ - ۱۹:۱۶,
جمعی از دانشجویان، دبیران انجمن‌های علمی و کانون‌های نمایش دانشگاه‌های تئاتر و سایر رشته‌ها در نامه‌ای خطاب به مدیرکل فرهنگی، اجتماعی وزارت علوم، خواستار تامین تمهیدات لازم برای ایجاد تشکل صنفی دانشجویی نظیر مجمع کانون‌های تئاتری دانشگاه‌ها شدند.    به گزارش گروه دریافت خبر ایسنا، در نامه دانشجویان خطاب به دکتر فضل الله ایرجی مدیر اداره کل فرهنگی اجتماعی وزارت علوم آمده است:  با سلام  احتراماً نظر به جلسه‌ی فروردین ماه 95 با حضور جناب آقای دکتر حسین‌زاده و کارشناسان اداره کل، ما جمعی از دانشجویان، دبیران انجمن‌های علمی و کانون‌های نمایش دانشگاه‌های تئاتر و سایر رشته‌ها بر آن شدیم با ذکر چند نکته، دلایل خود را برای راه‌اندازی یک تشکل صنفی و دانشجویی واحد در زمینه‌ی تئاتر به سمع و نظر شما برسانیم. به همین منظور پیشاپیش از حسن توجه شما کمال قدردانی را داریم.  جناب آقای دکتر ایرجی با توجه به فقدان فرهنگ گفتگو در سال‌های گذشته و روی کار آمدن دولت تدبیر و امید ایجاد یک تشکل صنفی و دانشجویی مستقل و به دور از نام هر دانشگاه با حضور اعضای کانون‌های نمایش، اساتید دانشگاه و فارغ‌التحصیلان نخبه‌ی این حوزه زیر نظر اداره‌ی کل فرهنگی و اجتماعی می تواند از ضروریات حال حاضر ما دانشجویان تئاتر باشد. لذا به موجب این درخواست، برنامه‌ها و اهداف این تشکل پس از برگزاری اولین نشست رسمی خدمت شما ارائه خواهد گردید. اما به طور کلی این فعالیت‌ها به شرح زیر تعریف می‌گردد.  تمرکز بر امر پژوهش در حوزه‌ی پایان‌نامه‌ها و مقالات دانشجویی با برگزاری نشست‌های مستمر که می‌تواند اقدامی موثر در جهت رفع فقدان پژوهش در دانشگاه‌ها باشد. انتشار نشریه‌ی تخصصی درحوزه‌ی هنرهای نمایشی با سطح علمی و پژوهشی که می‌تواند به عنوان پلی ارتباطی میان دانشگاه‌ها و وزارت علوم قرار گیرد.    نیز با وجود ظرفیتی همچون جشنواره‌ی بین المللی تئاتر دانشگاهی ایران این تشکل می‌تواند دانشجویان علاقه‌مند به هنرهای نمایشی را در سراسر این مرز و بوم گرد یکدیگر آورده و در سیاست گذاری این جشنواره و هدایت آن در مسیری بالنده بسیار تاثیرگذار باشد. بنابراین دبیرخانه‌ی تئاتر دانشگاهی و این تشکل با ادغام خود تحت نظارت و حمایت وزارت علوم به عنوان یک مجموعه‌ی منسجم و قدرتمند دانشگاهی در سرتاسر سال به عنوان یک دبیرخانه‌ی دائمی و مستقل می‌تواند فعال شود که به همین منظور برای آغاز به کار به یک دفتر یا دبیر خانه‌ی دائمی تحت این عنوان نیازمند است. (همانطور که می‌دانید جشنواره تئاتر دانشگاهی که اکنون در آستانه‌ی برگزاری نوزدهمین دوره اش است، دبیر خانه و پایگاه دائمی ندارد و آرشیو چندین ساله‌ی این جشنواره از میان رفته است. از سوی دیگر تاریخچه‌ی این جشنواره نشان می‌دهد، در دوره‌های مختلف دانشگاه‌های تئاتری با درخواست میزبانی، قصد مصادره‌ی این جشنواره را داشته‌اند که در واقع این در تقابل با پیش فرض و ایده‌ی کلی وزارت علوم و جشنواره است که دانشجویان علاقه مند کل کشور را مخاطب خود می‌داند.)  امیدواریم حضرتعالی و مجموعه‌ی همراه با عنایت خود ما را در انجام این مهم یاری رسانید.    صورت بندی مطالب مذکور:  در خواست ایجاد تشکل صنفی،دانشجویی :  •شناسایی بحران‌های موجود در دانشگاه‌ها و ایجاد فرهنگ گفتگو میان دانشجویان کل کشور  •تقویت امر پژوهش در دانشگاه‌ها و تولید محصولات فرهنگی و هنری با محوریت علمی و پژوهشی  •ایجاد و سازماندهی یک مجموعه منسجم دانشگاهی از طریق ادغام تشکل صنفی و دبیرخانه تئاتر دانشگاهی بصورت مستقل و به دور از نام هر دانشگاه با نظارت مستقیم وزارت علوم، تحقیقات و فناوری  •ایجاد دبیرخانه ثابت و دائمی برای جشنواره و تشکل صنفی دانشجویان در سرتاسر سال      به گزارش ایسنا، شنبه، یکم خرداد ماه نیز برنامه نقد تئاتر ویژه بررسی نوزدهمین جشنواره بین‌المللی تئاتر دانشگاهی ایران روی آنتن رفت که طی آن بهنام نوایی، دبیر جشنواره، ناصرحبیبی دبیر دوره گذشته، علی‌اصغردشتی،کارگردان و مدرس دانشگاه به همراه فارس باقری،مدرس دانشگاه و مشاورجشنواره تئاتر دانشگاهی به بررسی اهمیت و لزوم فعال شدن تشکل صنفی دانشجویی پرداختند.  نامه درخواست دانشجویان توسط فضل‌الله ایرجی، مدیرکل فرهنگی، اجتماعی وزارت علوم در این برنامه خوانده شد و او موافقت خود با فعال شدن این تشکل صنفی را اعلام کرد.       ,فرهنگي و هنري - سينما و تئاتر,درخواست تئاتری دانشجویان,یکشنبه ۲ خرداد ۱۳۹۵ - ۱۶:۵۰,
نشست خبری فیلم فروشنده پس از اولین نمایش رسمی این فیلم با حضور اصغر فرهادی و عوامل فیلم در جشنواره کن برگزار شد.    به گزارش ایسنا، در نشست خبری فیلم فروشنده علاوه بر اصغر فرهادی‏، شهاب حسینی‏، ترانه علیدوستی، بابک کریمی‏‏، فرید سجادحسینی و الکساندر مَلت گای تهیه‌کننده فرانسوی این فیلم حضور داشتند.    فرهادی در این نشست خبری در پاسخ به اولین پرسش درباره ساخت مجدد فیلم در ایران و به زبان فارسی توضیح داد: اصلا قرار نبود این فیلم ساخته شود، قرار بود که پروژه دیگر را در اسپانیا مقابل دوربین ببریم. لوکیشن‌هایی درنظر گرفتیم و با بازیگران که دو نفر از آنها اسپانیایی و بقیه آمریکایی بودند صحبت کردیم و الکساندر (الکساندر مَلت گای تهیه کننده فیلم فروشنده) نیز هماهنگی‌هایی با پدرو آلمادوار به عنوان تهیه کننده اسپانیایی انجام داده بود، همه چیز خوب پیش می‌رفت تا این که یک لحظه احساس کردم دلتنگ ساخت فیلم در ایران هستم. ابتدا که به الکساندر و پدرو در این باره صحبت کردم خیلی نارحت شدند اما زمانی که فهمیدند حس من این است که یک فیلم در کشورم بسازم با من همکاری کردند و الان خیلی خوشحالم که توانستم این فیلم را در کشورم بسازم.    این کارگردان که برای دومین بار در بخش رقابتی کن حضور دارد‏، در پاسخ به سوالی پیرامون موانع و ناهمواری‌های ساخت فیلم در ایران توضیح داد: فیلمسازی در ایران شرایط خاص خودش را دارد‏، برخی از این شرایط به نفع فیلمساز و برخی دیگر به ضرر فیلمساز است. پس از ساخت فیلم جدایی ساخت فیلم در ایران برایم آسان شد چون با تیمی از افراد کار می کردم که بسیار مشتاق و علاقه مند بودند و با جان و دل کار می‌کردند و دیگر مشکلاتی که در ساخت فیلم در ایران وجود دارد را نداشتم. وقتی‌که فیلمسازی تا سن 44 سالگی مسیری را پیش می‌رود و با موانعی روبروست کم کم یاد می‌گیرد که چگونه با این موانع و ناهمواری‌ها کنار بیاید. اگر فیلمسازی از آمریکا بیاید ایران و آزادی‌های آنجا را نداشته باشد و با موانع اینجا روبرو شود، قطعاً زمین خواهد خورد. وقتی که همین فیلمساز بزرگ می‌شود و این ناهمواری‌ها و چالش‌ها را پشت سر می‌گذارد، همین مشکلات واکنش نشان می‌دهند و تبدیل به انرژی می‌شوند. با همة این شرایط برای من فیلمسازی در ایران خیلی لذت‌بخش است. اگرچه تاکنون چند فیلم در خارج از ایران ساخته‌ام اما همچنان به ساخت فیلم در ایران تحت هر شرایطی ادامه می‌دهم.      فرهادی درباره تاثیر تئاتر بر فیلم فروشنده› عنوان کرد: می‌دانید که من قبل از سینما تئاتر کار می‌کردم و تئاتر می‌خواندم و فکر می‌کردم که برای همیشه به عنوان فردی که تئاتر کار می‌کند، باقی بمانم. ولی از وقتی که وارد سینما شدم همیشه این احساس دِین را به تئاتر داشتم و شاید شما به این خاطر کارهای من را جالب و جذاب می‌دانید که کارهای من ریشه در تئاتر دارد. منظورم از تئاتر در واقع آشنایی با ادبیات نمایشی کشور خودم است که دریچه‌ای برای من باز کرد که خیلی چیزها به من آموخت و مرا صاحب یک سلیقه کرد. همیشه دلم می‌خواست یک روزی یک ادای احترامی بکنم. اساساً این فیلم ادای احترام به چیزهایی است که در زندگی خیلی دوستشان دارم.      در ادامه نشست خبری فیلم فروشنده، کرن بَت از نشریه هافینگتون پست با تمجید از فیلم قدرتمند فروشنده به حضور پررنگ تضاد اخلاقی در صحنه به صحنه فیلم اشاره کرد و گفت: می‌توانیم تأثیر تئاتر بر شما و همچنین دانش قبلی شما از تئاتر را در فیلم به خوبی مشاهده کنیم و از فرهادی خواست توضیح بیشتری در مورد مضمون و رابطه داستان فیلم با نمایشنامه آرتور میلر ارائه دهد.    فرهادی در پاسخ به این پرسش گفت: راجع به اینکه چه رابطه‌ای از لحاظ اجتماعی و نه اخلاقی بین مرگ فروشنده و داستان ما وجود دارد، باید بگویم که اگر ابتدای نمایش‌نامه آرتور میلر را بدانید، نیویورکی را توصیف می‌کند که در آن همه چیز به سرعت در حال تغییر است، ساختمان‌های قدیمی در حال خراب شدن هستند و چیزهایی که برای ویلی لومان با ارزشند در حال تغییر هستند و یک دنیای مدرن در حال ساخته شدن است که زیر چرخ‌دنده‌های این مدرنیته یک طبقه از مردم که نمی‌توانند خود را با این شرایط وفق دهند، قربانی می‌شوند. این توصیفی که از این شهر می‌کند چند دهه بعد شاید 50 یا 60 سال بعد در همین تهران ما در حال روی دادن است. از این لحاظ وضعیت شهر ما خیلی به شهر نیویورک نزدیک است. اینکه ما با یک سرعت سرسام‌آور و شتاب‌زده‌ای سطح فیزیکی شهرمان را مدرن می‌کنیم و یک اشتیاق برای هرچه سریع‌تر رسیدن به مدرنیته وجود دارد، بدون اینکه تأملی و زمانی داشته باشیم که خودمان را با این سرعت وفق دهیم. این سطح وقتی که کنار برود، همه چیز همچنان سنتی است. همانطور که شخصیت‌های اصلی این فیلم درگیر اجرای یک نمایش هستند. آنها در تئاتر به عنوان یک پدیده مدرن فعالند و همچنین دارای ذهن بازی هستند، اما در انتهای فیلم، همین آدم‌های مدرن و روشن که در موقعیت قرار می‌گیرند رفتاری بروز می‌دهند که کاملاً سنتی است.    ترانه علیدوستی بازیگر نقش رعنا در فیلم فروشنده نیز درباره این فیلم گفت: برای من وقتی این فیلم را می ساختیم قصه ماهیت فرا ایرانی داشت و مساله‌ای که الان به عنوان آبرو یا حیا روی آن تاکید می‌شود یک بخش است‏، قضاوت جمعی یک بخش است و غیرت یک بخش دیگر اما بر خلاف نظر آقای فرهادی من معتقدم که الزاما یک فرد غربی این رفتار را نمی‌کرد یا رفتار بدتری بروز نمی‌داد. مساله تعرض به حریم شخصی زندگی یک زوج یا یک زن در همه جای دنیا به همین اندازه حساس است.    شهاب حسینی بازیگر نقش عماد نیز درباره همکاری جدیدش با اصغر فرهادی گفت: به طور کلی فکر می‌کنم مفهوم صلح و عدم تعرض یک مفهوم جهانی است. ما داشتیم زندگی‌مان را می‌کردیم و یک آقایی آمد به خانه ما و مسائلی را بوجود آورد که زندگی ما را تحت تاثیر قرار داد و تنها چیزی که می‌خواستم بدانم این بود که چه انگیزه‌ای از این کار داشت، وقتی ما کاری با او نداشتیم. فرهنگ ما می‌تواند این را نهادینه کند که با حفظ حریم خود در جامعه زندگی کنیم تا بتوانیم زندگی خوب و سعادتمندی داشته باشیم اما همیشه همه کج‌راهی‌ها و گمراهی‌ها به سبب زیاده‌خواهی‌های ما ایجاد می‌شود.     ,فرهنگي و هنري - سينما و تئاتر,آنچه درباره‌ی «فروشنده» مطرح شد,یکشنبه ۲ خرداد ۱۳۹۵ - ۰۰:۳۷,
فروشنده اثری زیرکانه و جاه‌طلبانه است اما بسیار داستان‌محور. فروشنده درامی ارزشمند و خیلی خوش‌ساخت است. این‌ها بخش‌هایی از مقاله گاردین در نقد فیلم فروشنده به کارگردانی اصغر فرهادی است.    به گزارش خبرگزاری دانشجویان ایران (ایسنا)، پیتر بردشاو روزنامه‌نگار گاردین در روزهای پایانی جشنواره کن دست به قلم برده و جدیدترین ساخته اصغر فرهادی کارگردانی ایرانی برنده اسکار را مورد بررسی قرار داده است.    در این مطلب می‌خوانیم: درام جدید کارگردان جدایی داستان زوجی از طبقه وسط جامعه که شاهد بروز شکاف‌هایی در زندگی‌شان می‌شوند، است. این چرخشی ماهرانه روی نمایشنامه آرتور میلر است.    ظهور درام جذاب فروشنده اصغر فرهادی در کن، لحظه‌ای است برای تفکر به این مطالب که آیا یک ژانر جدید در دنیای سینما متولد شده؛ یک رویدادها هانکه‌ای/آنتونیونی. یک زوج از طبقه وسط و خوشحال، زندگی خوبی دارند که با یک رخداد مهیب روبه‌رو می‌شوند؛ اتفاقی رازآلود، نحس و بی‌نشان که آرامش آن‌ها را از هم می‌پاشد و پوسته زندگی روتین آن‌ها را می‌شکافد. این حادثه قدرت خام حس گناه و شرمساری درونی را نمایان می‌کند...       عوامل فیلم فروشنده در جشنوراه کن     فروشنده دارد به یک قالب خاص درمی‌آید و بدون‌شک به خوبی از پس این کار برمی‌آید؛ این روند دارد به یک سبک اختصاصی تبدیل می‌شود.    فیلم‌های درخشان فرهادی جدایی (2011) و درباره الی (2009) به ترتیب مایه‌هایی از آثار هانکه و آنتونیونی را در خود داشتند. با این حال از نظر من فروشنده از بسیاری جهات به چهارشنبه‌سوری (2006) نزدیک‌تر است؛ در هر دوی آن‌ها ترانه علیدوستی در نقش اصلی زن می‌درخشد. آن فیلم هم براساس مفهوم از هم ‌گسیختن فضای یک زندگی و در نتیجه به وجود آمدن ناراحتی و بحران در جمعی خودمانی که مطالب زیادی درباره روابط افراد درگیر ماجرا را فاش می‌کند، ساخته شده بود. چهارشنبه‌سوری کمتر حالت نمایشی داشت و فیلمی ماهرانه‌تر بود.    در این بخش از گزارش، گاردین داستان فیلم فروشنده را روایت می‌کند، در ادامه این مطلب آمده است: همنشین کردن صحنه‌های پیچیده و تیره زندگی واقعی این زوج با صحنه‌های نمایشنامه میلر توسط اصغر فرهادی، که با نمایش‌های احساسی او همراه شده، نوعی شگفتی و لذت قراردادی می‌آفریند. در این اثر، واقع‌گرایی آشفته و تراژدی نسبتا کلاسیک در کنار هم قرار داده شده‌اند. عماد به شخصه مردی آرام و فکور است اما بازی در نمایش میلر به او دیدگاهی دراماتیک، مغرور و از لحاظ اخلاقی قهرمانه داده است. ویلی لومن - قهرمان نمایشنامه مرگ فروشنده آرتور میلر - با اندوه فکر می‌کرد او چه مردی است که قادر نیست چیزهای خوب را برای همسر و خانواده‌اش فراهم کند. عماد با خود فکر می‌کند چه مردی است که نمی‌تواند از زنش در برابر تعرض محافظت کند.    فرهادی با زیرکی اجازه می‌دهد مخاطبش درباره جایگاه نمونه موازی ویلی لومن به حدس و گمان بپردازد و سپس در دقایق پایانی فیلم او را روی صندلی میخکوب می‌کند، اما به نحوی که ارتباط جدید کمی روان و بی‌قید است.    به گزارش گاردین، فروشنده اثری زیرکانه و جاه‌طلبانه است اما بسیار داستان‌محور. داستان به این‌که پدر یکی از شاگردان عماد در اداره صدور گواهینامه موتورسیکلت کار می‌کند، بستگی دارد.    فرهادی در فروشنده بیشتر از فیلم‌های قبلی‌اش سعی می‌کند به تاثیری بیشتر و نتیجه‌ای بزرگ‌تر دست پیدا کند. اما این فیلم ویژگی جذب‌کننده جدایی را ندارد. در واقع تم انتقام عدالت این اثر من را به یاد ملودرام جنایی زندانیان (2013) دنیس ویلنیو می‌اندازد.    بعد از گفتن همه این‌ها، باید اذعان داشت که هوش فیلمسازی فرهادی، این فیلم را تماشایی می‌کند؛ تنها فیلمسازی با چنین اعتماد به نفسی می‌توانست فضایی برای یک کمدی مختصر و بی‌پروا در این فیلم پیدا کند؛ عماد که خسته از کلاس برگشته، خوابش برده و بچه‌ها اطراف او که خروپف می‌کند، عکس‌های مضحک می‌اندازند. فروشنده درامی ارزشمند و خیلی خوش‌ساخت است.       ,فرهنگي و هنري - سينما و تئاتر,واکنش گاردین به «فروشنده» فرهادی,یکشنبه ۲ خرداد ۱۳۹۵ - ۱۴:۱۵,"فیلم,سینما"
مدیرعامل بنیاد سینمایی فارابی گفت: برخلاف برخی بی‌مهری‌ها در داخل و برخی مانع‌تراشی‌ها در خارج از کشور، سینمای ایران همچنان توانسته است جایگاه جهانی خود را در بزرگترین رویدادهای بین‌المللی حفظ کند.    علیرضا تابش که این روزها همزمان با برگزاری شصت و نهمین دوره جشنواره فیلم کن در این شهر فرانسه به سر می‌برد، در پاسخ به سوال خبرنگار سینمایی ایسنا درباره حال و هوای جشنواره کن و فضایی که درباره سینمای ایران در این دوره از جشنواره وجود دارد، بیان کرد: به گمانم، همه چیز حاکی از این است که برخلاف برخی بی‌مهری‌ها در داخل و برخی مانع تراشی‌ها در خارج کشور، سینمای ایران همچنان توانسته است جایگاه جهانی خود را در بزرگترین رویدادهای بین‌المللی حفظ کند و به همت فیلمسازان در نسل‌های متوالی، حضوری چشمگیر را در عرصه‌های فرهنگی و تجاری رقم بزند؛ به همین دلیل، گذشته از جشنواره، رونقی کم نظیر در غرفه سینمای ایران در بازار فیلم کن نیز مشهود است و خریداران و مسؤولان رویدادهای خارجی به شکلی مستمر با پخش‌کنندگان سینمای ایران مذاکراتی پیگیر دارند.    او در توضیح دیدگاه خود درباره زمینه‌ای که شرایط توجه به سینمای ایران در جشنواره کن و همچنین حضور یک داور ایرانی در این جشنواره و نمایش دو فیلم از ایران در بخش‌های اصلی به وجود می‌آورد،‌ گفت: سینمای ایران بیش از هر چیز مرهون حضور کارگردانانی خوش‌فکر در نسل‌های مختلف است که همین موضوع مسببی بوده تا روند موفقیت در هیچ زمانی منقطع نشود. در کنار این کارگردانان، بنیاد سینمایی فارابی هم از بدو تاسیس، در حد مقدورات، بسترهای لازم را جهت حمایت از تولید و توزیع فیلم‌های ایرانی فراهم کرده است. همان‌طور که چتر سینمای ایران مکانی است برای معرفی کلیت سینمای ایران؛ البته جای خوشحالی است که در جمع داوران، خانم کتایون شهابی به عنوان یکی از پخش‌کنندگان مطرح فیلم‌های ایرانی در مجامع بین‌المللی حضور دارد. فکر می‌کنم این تصمیم بار دیگر بر اهمیت موضوع پخش بین‌المللی در رونق جهانی سینمای ما صحه می گذارد.    تابش درباره نمایش وارونگی در جشنواره کن که با دریافت وام از بنیاد سینمایی فارابی تولید شده است، هم اظهار کرد: فیلم سینمایی وارونگی در جریان تولید از حمایت‌های بنیاد (دریافت وام) برخوردار بود و به محض تکمیل، پخش بین‌الملل آن توسط رسانه بین‌المللی شهرزاد، به مدیریت خانم شهابی مورد استقبال قرار گرفت و بنا به سیاست‌هایی که سازمان سینمایی و بنیاد در راستای حمایت از بخش خصوصی پیگیری می‌کنند، حقوق پخش بین‌الملل فیلم بلافاصله به آن شرکت واگذار شد.    مدیرعامل بنیاد سینمایی فارابی درباره وضعیتی که محصولات سینمای ایران در بازار کن دارند، نیز گفت: همکارانم در معاونت بین‌الملل بنیاد بارها اشاره کرده‌اند که حضور در بازار، آغاز سلسله مذاکرات و مباحثاتی است که در نهایت به عرضه تجاری و یا فرهنگی فیلم‌های ایرانی منجر می‌شود. در کن، فرآیند معرفی آغاز شده است، اما اخباری درباره نتیجه قطعی برخی از مذاکرات قبلی در بازار فیلم برلین در راه است که به زودی در این زمینه اطلاع رسانی خواهد شد.    او در نگاهی کلی تصویری را که امسال از سینمای ایران در جشنواره کن دیده می‌شود، اینچنین مطرح کرد:‌ سینمای ایران از اواخر دهه هشتاد میلادی، همیشه در بالاترین سطح در رویدادهای جهانی حضور داشته و اگر در دوره‌ای با بی‌مهری مسؤولان برخی از جشنواره‌ها روبه‌رو شده، باز هم با استفاده از فرصت‌های موجود در عرصه‌هایی مهم خوش درخشیده است. نفس این حضور پررنگ سینمای ایران در جشنواره و بازار فیلم کن، نمودی از اعتبار و موفقیتی است که با اتکاء به آن و البته با پشتوانه قدرت فیلمسازان توانمند ایرانی در سه دهه گذشته، همواره سینما را در عرصه دیپلماسی عمومی، به عنوان بهترین سفیر کشورمان در مجامع جهانی مطرح کرده است.  به گزارش ایسنا، وارونگی به کارگردانی بهنام بهزادی یکی از نمایندگان سینمای ایران در جشنواره کن روی پرده رفته و فروشنده، ساخته اصغر فرهادی روز شنبه اول خرداد ماه در این جشنواره نمایش داده خواهد شد.     علیرضا تابش    ,فرهنگي و هنري - سينما و تئاتر,حال‌وهوای جشنواره کن در گفته‌های مدیرعامل فارابی,جمعه ۳۱ اردیبهشت ۱۳۹۵ - ۱۳:۴۷,جشنواره فیلم کن
اصغر فرهادی همزمان با رونمایی فیلمش در جشنواره‌ی فیلم کن ،درباره‌ی فیلم‌سازی‌اش و ارتباط فیلم جدیدش با نمایشنامه‌ی آرتور میلر سخن گفت.      به گزارش خبرگزاری دانشجویان ایران (ایسنا)، اصغر فرهادی با هفتمین فیلم بلند سینمایی‌اش فروشنده، برای دومین بار شانس خود را برای کسب جایزه نخل طلای بهترین فیلم جشنواره کن می‌آزماید.    در زیر مصاحبه فرهادی با سایت رسمی جشنواره کن را می‌خوانیم:       **پس از ساخت فیلم گذشته در فرانسه و به زبان فرانسوی، چرا برای ساخت فیلم فروشنده به تهران بازگشتید؟     زمانی که ساخت فیلم گذشته را به پایان بردم، کار روی داستانی را شروع کردم که در اسپانیا روی می‌دهد. لوکیشن‌ها را انتخاب کردیم و متن کامل فیلمنامه را بدون دیالوگ نوشتم. در مورد این پروژه با تهیه‌کنندگان و بازیگران اصلی صحبت کردیم اما جمع کردن کل تیم سازنده فیلم به یک سال زمان نیاز داشت و من نیز خوشحال شدم که می‌توانم در این فرصت، فیلمی در ایران بسازم. خیلی راحت نبودم دو فیلم پشت سر هم در خارج از ایران بسازم و از ساخت فیلم در کشورم فاصله بگیرم اما حالا همه چیز خوب است و من به پروژه فیلمم در اسپانیا خواهم پرداخت.       **ایده ساخت فیلم جدیدتان چگونه شکل گرفت؟   مدتی بود از داستان ساده‌ای که در ته ذهنم بود یادداشت‌برداری می‌کردم و زمانی که فرصت ساخت فیلم در ایران مهیا شد، تمام یادداشت‌هایی را که در طول مدت یک سال نوشته بودم را جمع کردم. همیشه دوست داشتم فیلمی بسازم که در دنیای تئاتر روی می‌دهد. زمانی که جوان‌تر بودن تئاتر کار می‌کردم و این برای من خیلی بامعنا بود. داستان برای محیط تئاتر ایده‌آل است بنابراین شروع به نوشتن سناریویی درباره بازیگران یک نمایش کردم.              **فروشنده را چگونه توصیف می‌کنید؟ آیا این یک داستان درباره انتقام یا شرافت از دست رفته است؟     برایم واقعا دشوار است که بخواهم فروشنده را توصیف یا خلاصه کنم و حتی بگویم این داستان شخصا برای من چه معنایی دارد. همه چیز بستگی به چهارچوب ذهنی خاص مخاطب دارد؛ اگر به فیلم به عنوان یک تفسیر اجتماعی نگاه کنید، این عناصر را به خاطر می‌آورید، شاید فرد دیگری آن را به عنوان یک داستان اخلاقی و یا از زاویه دیدی کاملا متفاوت ببیند. آنچه می‌توانم بگویم این است که این فیلم یک بار دیگر به پیچیدگی‌های روابط انسانی بویژه درون خانواده می‌پردازد.       **در آغاز فیلم، عماد و رعنا یک زوج معمولی هستند، آیا این دو شخصیت نمونه‌ای از ایرانی‌های متعلق به قشر متوسط جامعه هستند؟     عماد و رعنا یک زوج طبقه متوسط ایرانی هستند و نمی‌توان گفت آنها نماینده اکثریت زوج‌ها در این طبقه اجتماعی هستند. این شخصیت‌ها تنها به گونه‌ای خلق شده‌اند که مخاطب فکر نکند که آنها با بسیاری از افرادی که اطرافشان زندگی می‌کنند متفاوت هستند. آنها یک زوج معمولی با ویژگی‌های خودشان هستند اما خود را در شرایطی می‌یابند که ابعاد غیرمنتظره‌ای از شخصیت‌شان آشکار می‌شود.         **عنوان اصلی فیلم یادآور نمایشنامه نوشته آرتور میلر است که عماد و رعنا در حال تمرین کردن ان با دوستانشان هستند. چرا این نمایشنامه را انتخاب کردید؟     زمانی که دانشجو بودم مرگ فروشنده را خواندم و بسیار تحت تاثیر آن قرار گرفتم، احتمالا به دلیل آن‌ چه درباره روابط انسانی می‌گوید. این نمایشنامه بسیار غنی است که امکان چندین خوانش متفاوت از آن را ممکن می‌سازد. مهمترین بُِعد آن نقد اجتماعی از دوره‌ای از تاریخ است، زمانی که تغییر ناگهانی آمریکای شهری موجب نابودی یک طبقه اجتماعی شد. مردمی که نتوانستند خود را این تغییر سریع وفق دهند، خُرد شدند. از این نقطه نظر، این نمایشنامه با شرایط کنونی کشورم بسیار مشابه است. چیزها با سرعت سرسام‌آوری در حال تغییر هستند.           یکی دیگر از ابعاد این نمایشنامه، پیچیدگی روابط اجتماعی درون خانواده و بویژه زوج متشکل از فروشنده و لیندا است. این فیلم علاوه بر جذابیت عاطفی، بسیار تکان‌دهنده است و مخاطب را به تفکر درباره پرسش‌های ظریفی وامی‌دارد. زمانی که تصمیم گرفتم بازیگران اصلی فیلم متعلق به یک گروه تئاتر باشند، اثر آرتور میلر خیلی برایم جذاب بنظر رسید تا جایی که به من اجازه داد رابطه‌ای موازی میان آن و زندگی شخصی زوج درون فیلم ایجاد کنم. عماد و رعنا روی صحنه تئاتر در نقش مرد فروشنده و لیندا بازی می‌کنند و در زندگی شخصی نیز بدون آن که متوجه باشند با مرد فروشنده و همسرش مواجه می‌شوند و باید برای سرنوشت آن تصمیم بگیرند.         **شما از طریق تراس آپارتمان جدید شخصیت‌ها در فیلم چشم اندازی از توسعه آشفته تهران ارائه داده‌اید، آیا این چشم انداز شخصی شما از شهری است که در آن کار و زندگی می‌کنید؟     تهران امروز خیلی شبیه به نیویورکی است که میلر در ابتدای نمایشنامه توصیف می‌کند؛ شهری که چهره آن به سرعت در حال تغییر است و هر چیز قدیمی را نابود می‌کند، باغ‌ها و گلزارها جای خود را به برج‌ها می‌دهند. این دقیقا همان محیطی است که فروشنده در آن زندگی می‌کند و یک رابطه موازی دیگر میان نمایشنامه و فیلم است. تهران به سرعت و به شکلی دیوانه‌وار، آنارشیستی و غیرمنطقی در حال تغییر است. زمانی که فیلمی روایتگر داستان یک خانواده است، مسلما خانه نقش مهمی ایفا می‌کند. موضوعی که پیش از این در دیگر آثارم نیز توجه کردم، این بار هم خانه و شهر نقش اساسی در فیلم دارند.         ,فرهنگي و هنري - سينما و تئاتر,اظهارات فرهادی درباره‌ی «فروشنده» و «آرتورمیلر»,شنبه ۱ خرداد ۱۳۹۵ - ۱۴:۱۵,"اصغر فرهادي,سینما,جشنواره فیلم کن"
فیلم فروشنده هفتمین ساخته بلند سینمایی اصغر فرهادی به عنوان آخرین فیلم در بخش رقابتی جشنواره فیلم کن به روی پرده رفت.    به گزارش خبرگزاری دانشجویان ایران(ایسنا)، داستان فیلم فروشنده که در آن شهاب حسینی و ترانه علیدوستی بازیگران فیلم‌های قبلی فرهادی نقش‌های اصلی را بر عهده دارند، داستان زن و مردی روایت شده که مجبور می‌شوند به یک خانه جدید نقل مکان کنند و در آنجا با مستاجر قبلی خانه جدید دچار چالش می‌شوند.        پخش‌کننده جهانی این فیلم، کمپانی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به دلیل آنکه اخیرا فیلمی با نام فروشنده در فرانسه ساخته شده است با عنوان فرانسوی (LE CLIENT)  مشتری خواهد بود.    فیلم فروشنده شب گذشته برای منتقدین و اهالی مطبوعات به روی پرده رفت و امروز (شنبه) در آخرین روز نمایش فیلم جشنواره دوبار به صورت رسمی به روی پرده می رود.    پس از برگزاری مراسم فتوکال فیلم فروشنده، کنفرانس خبری این فیلم هم‌اکنون در حال برگزاری است و فرش قرمز آن نیز تا ساعاتی دیگر برپا خواهد شد.       فیلم فروشنده      فیلم فروشنده      فیلم فروشنده      فیلم فروشنده      ,فرهنگي و هنري - سينما و تئاتر,اولین تصاویر از عوامل «فروشنده» در کن,شنبه ۱ خرداد ۱۳۹۵ - ۱۶:۴۸,"سینما,جشنواره فیلم کن"
اولین نمایش فیلم فروشنده ساخته اصغر فرهادی در بخش رقابتی جشنواره فیلم کن با استقبال و تمجید منتقدان سینمایی از این فیلم روبه رو شد.    به گزارش خبرگزاری دانشجویان ایران (ایسنا)، فیلم فروشنده که به عنوان آخرین فیلم به بخش رقابتی شصت‌ونهمین جشنواره فیلم کن اضافه شد، در اولین نمایش خود پیش از نمایش اصلی، در سالن دبوسی کاخ جشنواره کن به روی پرده رفت.    دبورا یانگ منتقد معروف هالیوود ریپورتر پس از تماشای این فیلم نوشت: اصغر فرهادی پس از ساخت فیلم گذشته در فرانسه، یک بار دیگر برای ساخت فیلم جدید به ایران بازگشته و در فیلم فروشنده با اسنفاده از یک حمله تروماتیک که به تشنگی غیرقابل کنترل یک مرد برای انتقام می‌انجامد دوباره به جنبه تیره و تاریک روح پرداخته است. فیلم فروشنده دارای پیچیدگی اجتماعی فوق‌العاده فیلم برنده اسکار جدایی نیست و در اینجا گره‌های داستان چندان پنهان نیست و حسی از درام تصنعی موجب شده بخش‌هایی از فیلم خسته‌کننده باشند اما همه اینها با پایان‌بندی فوق‌العاده فیلم که تماشاگر را هیجان زده و میخکوب می‌کند جبران می‌شود.     در حال حاضر شکی وجود ندارد که اثر فرهادی انقلابی در سینمای نوین ایران ایجاد کرده است و از مسیر پرتردد رئالیسم و درون‌اندیشی که پیشگامان آن عباس کیارستمی و محسن مخملباف بودند فاصله گرفته و مسیری جدید و بسیار دراماتیزه و تئاتری در پیش گرفته است.     گرچه در فیلم فروشنده یکبار دیگر اختلافات اجتماعی در جامعه مدرن ایران نقش حیاتی در درام و پیامدهای آن در زندگی شخصیت‌های فیلم دارد اما این اختلافات به اندازه پویایی اجتماعی قدرتمند بالادست و پائین‌دست در فیلم جدایی و همچنین اثر قبل‌تر فرهادی چهارنشبه سوری گیرا نیست. آنچه در این فیلم پیش از هر چیز به چالش کشیده می‌شود ضعف روانشناختی و خلاء اخلاقی شخصیت‌های داستان یعنی عماد (با بازی شهاب حسینی) و رعنا (با بازی ترانه علیدوستی) است که هر دو بازیگرند و بخشی از طبقه بالای فرهنگی در تهران محسوب می‌شوند.    منتقد هالیوود ریپورتر در ادامه با مرور داستان فیلم فروشنده در انتها می‌نویسد:  در صحنه‌هایی گروهی از بازیگران ظاهر می‌شوند که در این میان فرید سجاد حسینی فراموش نشدنی است. طراحی تولید کیوان مقدم نیز در این فیلم چشمگیر است که در دو آپارتمان به خوبی از در و پنجره‌های خاص فیلم‌های فرهادی به عنوان لوکیشن‌هایی برای تعامل اجتماعی استفاده کرده است.    اما اُون گلیبرمان از نشریه ورایتی نیز در واکنش به نمایش فیلم فروشنده در جشنواره فیلم کن نوشت: فیلم جدید اصفر فرهادی، کارگردان ماهر فیلم‌های جدایی و گذشته، یک جواهر خوش تراش دیگر از تعلیق نئورئال است. یکی از دلایلی که آلفرد هیچکاک یکی از بزرگترین کارگردانان تاریخ سینماست این است که روح و تکنیک او آثار بسیاری دیگر از کارگردانان (و شاید همه کارگردانان) را تحت تاثیر قرار داده است. یکی از بهترین این نمونه‌ها اصغر فرهادی نویسنده و کارگردان ایرانی است که درام‌هایی از اختلاف خانوادگی می‌سازد و در آنها از غلو در آنچه به شما نشان می‌دهد خودداری می‌کند، فیلم‌هایی که کاملا هوشمندانه، سرراست، خاص و رئال هستند. زمانی که فیلم‌های جدایی، گذشته و یا فیلم جدید فروشنده را تماشا می‌کنید مجذوب آن می‌شوید. ما تحت تاثیر چیزی قرار می‌گیریم که تنها میتوان آن را تعلیق نامید و این مهیج و شگفت‌آور است، اما این تعلیق به طور کلی با آنچه در ذهن و قلب شخصیت های داستان می‌گذرد پیوسته است.    داستان فیلم فروشنده که در آن شهاب حسینی و ترانه علیدوستی بازیگران فیلم‌های قبلی فرهادی نقش‌های اصلی را بر عهده دارند، داستان زن و مردی روایت شده که مجبور می‌شوند به یک خانه جدید نقل مکان کنند و در آنجا با مستاجر قبلی خانه جدید دچار چالش می‌شوند.    پخش‌کننده جهانی این فیلم، کمپانی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به دلیل آنکه اخیرا فیلمی با نام فروشنده در فرانسه ساخته شده است با عنوان فرانسوی (LE CLIENT)  مشتری خواهد بود.    فیلم فروشنده امروز در دو سانس 12 ظهر و 22 شب به وقت محلی، نمایش اصلی خود را در سالن لومیر کاخ جشنواره فیلم کن تجربه می‌کند.     ,فرهنگي و هنري - سينما و تئاتر,منتقدان خارجی درباره «فروشنده» چه نوشتند؟,شنبه ۱ خرداد ۱۳۹۵ - ۰۸:۵۹,"اصغر فرهادي,سینما,جشنواره فیلم کن"
اصغر فرهادی گفت: ترجیحم این است که فروشنده زودتر در ایران اکران شود چون برای تحقیق و نگارش پروژه بعدی‌ام تقریبا از اوایل مهر ماه بیشتر در سفر خواهم بود.    این کارگردان برگزیده اسکار که طی چند روز آینده فیلمش فروشنده در جشنواره‌ی فیلم کن رونمایی می‌شود، پیش از عزیمت به فرانسه در گفت‌وگویی با خبرنگار سینمایی ایسنا به برخی سوالات و حواشی مطرح شده پاسخ داد و از برخی تیترهای جعلی انتقاد کرد.    در ادامه مشروح گفت‌وگوی این کارگردان برگزیده‌ی اسکار را با ایسنا می‌خوانیم.     یکی از پرسش‌هایی که مطرح است، تغییر نام فروشنده در فرانسه است. به چه دلیل فیلم در فرانسه، با نام دیگری معرفی شد؟ البته در ایران هم یک بار پیش از شروع فیلمبرداری، نام فیلم تغییر کرد. آیا در ایران، با نام فروشنده اکران خواهد شد؟       در ابتدا که طرح چند صفحه‌ای داستان فیلم را نوشتم، نام فیلم برسد به دست آهو بود که ارتباط مستقیمی با یکی از شخصیت‌های فیلم داشت. در طول نگارش فیلمنامه‌ کامل فیلم، این شخصیت رنگ دیگری گرفت و اساسا داستان او تغییر کرد. این تغییر، باعث شد تا اسم برسد به دست آهو، دیگر خیلی نسبتی با کلیت فیلمنامه‌ نهایی نداشته باشد. تصمیم گرفتم اسم تازه‌ای برای فیلم انتخاب کنم. نام فروشنده، با توجه به نسخه نهایی فیلمنامه، به فیلم نزدیکتر و چند لایه‌تر بود. فیلم در نمایش بیرون از ایران، با نام The Salesman، که ترجمه فروشنده است، اکران خواهد شد. در فرانسه هم قرار بر همین بود. اما تصادفا مدتی‌ست فیلمی فرانسوی با نام فروشنده بر پرده سینماهای فرانسه است و اکران فیلم ما، با همان اسم، چند ماه پس از نمایش این فیلم فرانسوی، از نظر پخش‌کننده فرانسه چندان مناسب نبود. نهایتا تصمیم بر این شد تا فقط در کشور فرانسه نام فیلم تغییر کند. نام‌های مختلفی به میان آمد که غالبا ارتباطی با کلمه فروشنده نداشت. نهایتا اسم مشتری (LE CLIENT) انتخاب شد که ارتباط مفهومی با کلمه فروشنده دارد و به نوعی با داستان فیلم هم مرتبط است. به هر حال نام فیلم فروشنده است و در ایران و کشورهای دیگر، با همین اسم اکران خواهد شد. اما در فرانسه و بعضی از کشورهای فرانسه‌زبان، فیلم با نام مشتری به اکران در می‌آید.       این تغییر نام، اتفاق مرسومی‌ست؟     بله. این اتفاق مرسومی در پخش بین‌المللی فیلم‌هاست. شهر زیبا در فرانسه با نام بچه‌های شهر زیبا (les enfants de belle ville) و چهارشنبه‌سوری در بیرون از ایران با نام آتش‌بازی چهارشنبه (Fireworks Wednesday) به نمایش در آمدند.     این فیلم در چه تاریخی در ایران اکران می‌شود؟     در اولین فرصتی که شرایط اکران مهیا شود، فیلم اکران خواهد شد. حدس می‌زنم از اواسط تابستان اکران آن بتواند شروع شود. قرار بود اکران ایران و اروپا همزمان باشد اما باتوجه به اینکه اکران فرانسه برای ماه نوامبر قطعی شده، ترجیحم این است که فیلم زودتر در ایران اکران شود چون برای تحقیق و نگارش پروژه بعدی‌ام تقریبا از اوایل مهر ماه بیشتر در سفر خواهم بود، مایلم فیلم پیش از اکران فرانسه در ایران اکران شود تا موقع نمایش فیلم، خودم حضور داشته باشم.     پخش‌کننده فیلم در ایران مشخص شده است؟     چند پخش‌کننده در رابطه با نمایش عمومی فیلم در ایران تماس گرفته‌اند که امیدوارم هرچه زودتر، یکی از آنها، برنامه‌ریزی نمایش عمومی فیلم را آغاز کند.     فروشنده به عنوان محصول کدام کشور در جشنواره کن عرضه می‌شود؟   محصول مشترک ایران و فرانسه خواهد بود و در همه جا به عنوان محصول مشترک این دو کشور معرفی خواهد شد.     خبری منتشر شد مبنی بر سرمایه‌گذاری یک موسسه قطری در فیلم فروشنده. آیا آنها سرمایه‌گذار و تهیه‌کننده فیلم هستند؟ در تیتراژ نام چه کسی به عنوان تهیه‌کننده آمده است؟     نه‌خیر، تهیه‌کنندگان فیلم من و کمپانی ممنتو هستیم. وقتی تصمیم به ساخت فیلم گرفتم و مقدمات ساخت آن فراهم شد، تهیه‌کننده و همچنین سرمایه‌گذار فیلم خودم بودم. همزمان با کامل شدن نگارش فیلمنامه و در طول تولید، کمپانی فرانسوی ممنتو که پیش از این تهیه‌کنندگی فیلم گذشته را برعهده داشت و پخش‌کننده دیگر فیلم‌های من است، درخواست کرد که فیلمنامه را مطالعه کند. آنها پس از مطالعه فیلمنامه، تقاضای سرمایه‌گذاری بخشی از فیلم را کردند و در نهایت تصمیم بر این شد که من و الکساندر ماله-گی (مدیرعامل ممنتو) تهیه‌کننده مشترک این فیلم باشیم. آنها همچنین به همراه پدرو آلمادوار، تهیه‌کننده فیلم بعدی نیز هستند. در تیتراژ، تهیه‌کنندگان، کمپانی ممنتو و من هستیم. در اواخر فیلمبرداری، آنها توانستند فیلم را به کشورهای مختلفی پیش‌فروش کنند. پخش تلویزیونی فیلم نیز به تلویزیون آرته فرانسه، پیش‌فروش شد. در رابطه با حضور دوحه فیلم فستیوال به عنوان تهیه‌کننده و سرمایه‌گذار، خبری که منتشر شده، یا از سر بی‌اطلاعی یا شیطنت‌ است. فستیوال دوحه، هر سال به تعدادی فیلم رقمی به عنوان فاوند (fund)پرداخت کرده و شریک می‌شود. آنها در سال‌های گذشته نیز، مثل بسیاری از جاهای دیگر در دنیا که فاوند می‌دهند و در فیلم‌ها مبلغی سرمایه‌گذاری می‌کنند که معمولا در مقابل بودجه کلی فیلم، درصد بالایی نیست. مسئول فستیوال دوحه قطر، پس از حضورکمپانی ممنتو به‌عنوان تهیه‌کننده در این فیلم، با آنها تماس گرفته و ابراز تمایل کرده بودند که امسال یکی از فاوندهای‌شان را به فیلم فروشنده بدهند وممنتو هم پذیرفته بود. در تیتراژ هم نامشان در کنار تلویزیون آرته فرانسه، با عنوان با همکاری (Association) آرته و دوحه فیلم فستیوال آمده است. سرمایه اصلی فیلم، متعلق به من و کمپانی ممنتو است و نام ممنتو در تیتراژ به همراه نام من، به عنوان تهیه‌کننده و سرمایه‌گذاران فیلم آمده.             اصغر فرهادی      به نظر می‌آید هنوز اولین نمایش فیلم آغاز نشده، عده‌ای حاشیه‌ها را شروع کرده‌اند.   بله و متاسفانه تجربه نشان می‌دهد که این سیر بی‌اخلاقی‌ادامه خواهد داشت. اینکه فاوند یک فستیوال به فیلم که در مقابل سرمایه کلی فیلم قابل توجه نیست و ابراز خوشحالی مدیر فستیوال دوحه نسبت به حضور این فیلم در کن، تبدیل می‌شود به اینکه تهیه‌کننده و سرمایه‌گذار فیلم فروشنده کشور قطر است جز بی‌اخلاقی نمی‌تواند باشد. مطمئن باشید در روزهای آینده، همچون فیلم‌های قبلی‌ام، در بعضی از روزنامه‌ها و سایت‌ها، حرف‌ها و مصاحبه‌های من و گروه فروشنده، همچنین تهیه‌کننده فرانسوی فیلم در بیرون از ایران، با ترجمه‌های غلط و گاها تحریف شده، تبدیل به تیترهایی جعلی خواهد شد و حاشیه‌هایی ایجاد خواهد کرد.خوشبختانه بسیاری، لحن و ادبیات من را می‌شناسند و خودشان می‌توانند تشخیص دهند کدام یک از این اخبار و نقل‌قول‌ها از صحبت‌های من است و کدام یک جعلی.       پخش فیلم در آمریکا چگونه خواهد بود؟   تا چند روز دیگر، پخش‌کننده آمریکایی فیلم قطعی خواهد شد. باتوجه به اینکه کمپانی Sony Pictures Classic، پخش گذشته و جدایی را برعهده داشت و پیگیری‌هایی که برای دیدن فیلم‌ داشته‌اند، حدس می‌زنم در آمریکا سونی فیلم را اکران کند مگر اینکه پخش‌کننده بین‌المللی فیلم تصمیم دیگری بگیرد.     چه زمانی فیلم بعدی‌تان را در اسپانیا با بازی پنه‌لپه کروز، کلید خواهید زد؟   این فیلم قرار بود سال گذشته کلید بخورد. اما زمانی‌که قصه اولیه فیلم فروشنده به ذهنم رسید، بهانه‌ای پیدا شد برای به تاخیر انداختن یک‌ساله آن پروژه. دلتنگ فیلمسازی در ایران بودم و ذهنم کاملا درگیر داستان جدیدی بود که تازه متولد شده بود. همراهی تهیه‌کننده اسپانیایی (پدرو آلمادوار) باعث شد که علی‌رغم همه برنامه‌ریزی‌ها و قرار و مدارها، به تعویق انداختن آن پروژه میسر شود و فیلم فروشنده در ایران به سرانجام برسد. برنامه‌ریزی بر این اساس است که از اوایل پاییز امسال برای ادامه تحقیقات و نگارش دیالوگ‌ها، به مادرید بروم تا در صورت هماهنگی با گروه، فیلم بهار سال آینده کلید بخورد. البته همه این برنامه‌ریزی‌ها منوط بر این است که دوباره سر و کله ایده و قصه جدیدی، پیدا نشود.     آنونسی که از فیلم فروشنده منتشر شده، فضای ملتهبی دارد و مخاطب را به یاد فیلم‌های درباره الی…و جدایی می‌اندازد. این فیلم چقدر در فضای فیلم‌های قبلی شما و موضوعاتی‌ست که در فیلم‌های قبلی به آن پرداخته بودید.   به هر حال من همان فیلمساز هستم، با همان سلیقه و دغدغه‌ها و علایق در فیلمسازی. فیلم در ادامه مسیری‌ست که با فیلم‌های قبلی طی کرده‌ام. برخی از آن موضوعات، نه به عنوان موضوع اصلی، بلکه به عنوان موضوعات فرعی، همچنان در این فیلم نیز مورد اشاره قرار گرفته که البته موضوع اصلی فیلم، با موضوعات قبلی، متفاوت است. آنچه که به عنوان آنونس به آن اشاره کردید، در واقع سه قسمت کوتاه از فیلم است که از سوی جشنواره کن منتشر شده و آنونس فیلم نیست. ظاهرا هر فیلمی که در این رویداد حضور دارد، بخش‌های کوچکی از آن در اختیار تلویزیون‌ها قرار می‌گیرد تا در صورت صحبت یا نقد فیلم، این صحنه‌های کوتاه پخش شود.     پیش‌بینی خودتان درباره بازخورد تماشاگران داخلی و خارجی از نمایش فروشنده چیست؟   حدس می‌زنم مثل فیلم‌های قبلی‌ام، فیلم تماشاگر عام گسترده‌ای در ایران و بیرون از ایران داشته باشد. علی‌رغم اینکه عده‌ای بی‌وقفه در تلاش‌اند تا اینگونه تبلیغ کنند که این فیلم‌ها جشنواره‌ای هستند و بی‌مخاطب، بی‌آنکه اشاره‌ای کنند و یا عامدانه این واقعیت را کتمان می‌کنند که فیلم‌های قبلی من از چهارشنبه‌سوری به این سو، جزو چند فیلم‌ پرمخاطب سال بوده‌اند. درباره فروشنده، از بازخوردی که از پخش‌کنندگان داشته‌ام ونمایش‌های محدودی که تا الان داشته‌ایم، این فیلم هم مثل فیلم‌های قبلی به نظر می‌آید پرتماشاگر باشد.         در زمان اکران فیلم گذشته تاکید داشتید که اکران ایران برایتان در اولویت است. آیا همچنان اکران فروشنده در ایران، اولویت شماست؟   قطعا. همان‌طور که اشاره کردم فیلم پیش از اکران بین‌المللی در ایران به نمایش درخواهد آمد.     باتوجه به رقبایتان در جشنواره مسابقه کن، پیش‌بینی‌تان از موفقیت فیلم، در کن چیست؟   فیلم تازه چند روزی‌ست که آماده شده. تا همین هفته پیش، مشغول میکس صدا و تصحیح رنگ آن بودیم. به همین خاطر فیلم، دیر به دست هیئت انتخاب کن رسید و آنها پس از اعلام اسامی بیست فیلم موفق شدند نسخه بدون اصلاح رنگ و میکس صدای فیلم را ببینند که با تاخیر چند روزه به لیست اضافه کنند. به همین خاطر، هنوز از فیلم فاصله نگرفته‌ام تا بتوانم پیش‌بینی‌ای داشته باشم. اما به هرحال، همین‌که در این فرصت یک‌ساله با همراهی گروه بسیار نازنینی که داشتم، این فیلم بدون هیچ مشکل و دست‌اندازی به سرانجام رسید، برایم موفقیت است. در مسیر ساخت فیلم، متاسفانه یکی از انسان‌های بزرگی را که در زندگی با او رفاقت عمیقی را شروع کرده بودم، از دست دادیم. حسرت تماشای حاصل کار، با زنده‌یاد یدالله نجفی که در طول پیش‌تولید و ساخت فیلم، بیش از یک صدابردار در کنارم بود، همیشه با من خواهد بود. روحش شاد.            گفت‌وگو از شیما غفاری خبرنگار ایسنا   ,فرهنگي و هنري - سينما و تئاتر,صحبت‌های اصغر فرهادی پیش از عزیمت به کن,یکشنبه ۲۶ اردیبهشت ۱۳۹۵ - ۱۳:۲۲,
جشنواره فیلم روح‌الله از تاریخ سوم تا پنجم خردادماه جاری هم‌زمان در شهرهای اصفهان و تهران برگزار می‌شود.    به گزارش سرویس بازار ایسنا، این جشنواره که از حمایت شرکت بیمه دانا برخوردار خواهد بود، قصد دارد در راستای حمایت از فیلم‌سازان جوان و به منظور گردآوری ایده‌های خلاق برای فیلم‌سازی در خصوص حضرت امام خمینی(ره) و موضوعات جشنواره، بخش حمایتی خود را برای فیلم‌های یک تا سه دقیقه‌ای فعال کند تا با ارایه بودجه لازم به طرح‌های منتخب شورای انتخاب در کنار فیلم‌سازان جوان، به تولید آثار فاخر در این زمینه بپردازد.    این جشنواره در محل نگارستان امام خمینی(ره) واقع در شهر اصفهان و فرهنگسرای ارسباران در تهران فعالیت خود را آغاز خواهد کرد.   ,بازار - خبر بازار,بیمه دانا، حامی جشنواره فیلم روح‌الله,یکشنبه ۲ خرداد ۱۳۹۵ - ۲۲:۴۳,"بيمه ,جشنواره,فیلم,بیمه دانا"
به دنبال انتشار گزارش دولت از بررسی ماجرای توقیف دارایی دو میلیارد دلاری ایران از سوی دولت آمریکا و تاکید بر چرایی عدم فروش اوراق قرضه در دوره ای خاص، رئیس کل سابق بانک مرکزی در این باره توضیحاتی ارائه کرد.    به گزارش خبرنگار ایسنا، در هفته اخیر دولت با انشتار بیانیه‌ای، بخشی از ماجرای توقیف دو میلیارد دلار از دارایی بانک مرکزی را شفاف کرد . این گزارش توسط کارگروه ویژه هیأت دولت که به دستور رئیس جمهوری و تصویب هیأت دولت و به منظور بررسی ابعاد مختلف دستبرد دولت آمریکا به دارایی‌های ایران تشکیل شده بود، در قالب بیانیه‌ای منتشر شد.    این گزارش حاوی اطلاعاتی همچون روند اقدامات سیاسی و قضایی در آمریکا در تعرض به اموال ایران، فرآیند سرمایه‌گذاری خارجی ایران ازطریق خرید اوراق قرضه و همچنین چالش ها و ابهامات ماجرا بود. این در حالی است که تاکید شده بود پس از آنکه از سال 1386 به بعد، مشخص شد اوراق خریداری شده در مخاطره قرار دارد، بانک مرکزی علیرغم هشدارهای متعدد تنها بخش اندکی از آنها را به فروش رسانده است.    در عین حال این سوال نیز مطرح بود که چرا با وجود هشدارهای داده شده، در فاصله سال‌های درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟    اما زمان مورد اشاره دولت یعنی از پاییز 1386 به بعد دوران مربوط به دوره ریاست جمهوری محمود احمدی نژاد در دولت دهم و ریاست یکساله طهماسب مظاهری و به دنبال وی محمود بهمنی در بانک مرکزی است.    در این رابطه بهمنی، که سالهای آخر دولت دهم و قبل از آمدن سیف - رئیس کل فعلی بانک مرکزی - در بانک مرکزی حضور داشت عنوان می کند که هر چند دوره مورد اشاره دولت در گزارش منتشره مربوط به دوره وی نیست، اما باید توجه داشت که در همان زمان نیز اقدامات زیادی برای برگرداندن این دارایی انجام شده است و وکلای بین المللی فعالیت گسترده ای انجام داده اند.  وی یادآور شد که توقیف دارایی ها موضوعی نبود که نسبت به آن بی توجهی شده باشد. این در حالی است که نه تنها بانک مرکزی بلکه تمام ارگانهای خاص نیز آن را پیگیری می کردند.    بهمنی با اشاره به این که گزارش دولت از این حکایت دارد که ماجرای معامله اوراق نه تنها مربوط به دولت قبل و حتی به سال های قبل تر نیز بر می گردد، گفت: با این حال معتقدم که در حال حاضر اینکه در چه زمانی اتفاق افتاده از اهمیت چندانی برخوردار نیست و اکنون پای منافع ملی درمیان بوده و باید برای حفط آن تلاش کرد.  رئیس کل سابق بانک مرکزی با اشاره به اینکه بخش قابل توجهی از این دارایی که با آن اوراق خریداری شده بود به صورت یورو و طلا منتقل شد، افزود: در مورد بخش توقیف شده نیز دولت آمریکا نباید اینگونه اقدام می کرد و بلوکه کردن این اموال غیر قانونی بوده و قابل پذیرش نیست. ولی به هر صورت فعلا این اتفاق افتاده و باید با رویکرد حفط منافع ملی اقدام کرد.  وی با اشاره به اقداماتی که اکنون دولت در حال انجام برای رسیدگی به پرونده توقیف دارایی بوده و پیگیر آن است، ادامه داد: در گذشته نیز آنچه در توان بود برای نقل و انتقال این دارایی ها انجام دادیم اما موضوع مورد توجه این است که دارایی تبدیل به اوراق قرضه شده بود و اوراق قرضه هم زمان سررسید داشت.  بهمنی این را هم گفت که اگر عنوان می شود چرا اوراق در دوره ای خاص به فروش نرفته، ممکن است که زمان سررسید اوراق فرا نرسیده بود و موانعی وجود داشته که امکان فروش آن را تحت تاثیر قرار داده است.     ,اقتصادي - بانك، بيمه، بورس,"واکنش ""بهمنی"" به گزارش توقیف دارایی 2 میلیارد دلاری",جمعه ۳۱ اردیبهشت ۱۳۹۵ - ۱۲:۵۸,دارایی 2 میلیارد دلاری
رییس‌ جمهور، رأی دادگاهی در آمریکا مبنی بر توقیف حدود 2 میلیارد دلار از دارایی‌های جمهوری اسلامی ایران را دزدی آشکار و رسوایی بزرگ حقوقی برای آمریکا و به مفهوم ادامه خصومت علیه ملت ایران دانست.    به گزارش خبرگزاری دانشجویان ایران (ایسنا)، حجت‌الاسلام والمسلمین دکتر حسن روحانی روز چهارشنبه و در جلسه هیأت دولت با تاکید بر این‌که دولت به نمایندگی ملت ایران از هیچ کوششی برای احقاق حقوق ملت فرو گذار نکرده و این مسیر را تا رسیدن به نتیجه ادامه خواهد داد اظهار کرد: اینکه دادگاه یا قوه مقننه در گوشه‌ای از دنیا بخواهد برای حقوق و اموال ملت ایران تصمیمی بگیرد، کاملاً غیرقانونی و برخلاف حقوق بین‌الملل و مصونیتی است که بانک‌های مرکزی از نظر حقوقی در دنیا دارند.    روحانی با تأکید بر اینکه آنها باید بدانند حقوق ملت ایران قابل تعرض و چپاولگری نیست، افزود: هیچ دزدی نمی‌تواند به دزدی خود افتخار کرده و تصور کند اموالی که به غارت برده به او تعلق دارد.    رییس‌ جمهوری با بیان اینکه ملت ایران هیچگاه از حقوق خود دست برنخواهد داشت، گفت: دشمنان ملت ایران سال‌ها تلاش کردند تا برخلاف معاهدات بین‌المللی ملت ایران را از حقوق خود در استفاده از انرژی هسته‌ای منع کنند و در این راستا قطعنامه‌هایی در مجامع بین‌المللی علیه ایران تصویب کردند. اما ملت ما با ایستادگی و استفاده از توانمندی سیاسی خود توانست حق خود را بازستاند و امروز در مقطعی قرار داریم که همگان برحق ملت ایران نسبت به غنی‌سازی، اذعان دارند.    روحانی اینگونه فشارها و احکام و مصوبات غیرقانونی از سوی قوه مقننه و قضائیه آمریکا را راهزنی بین‌المللی و رسوایی حقوقی برای آمریکا دانست و افزود: تاکنون سابقه نداشته که نمایندگان قوه مقننه قانونی تصویب کنند و دستگاه قضایی را برای چنین موضوعی یا موارد مشابه اجبار کنند.    رییس‌ جمهوری این اقدام آمریکا را از نظر سیاسی به مفهوم تداوم خصومت‌ها علیه ملت ایران برشمرد و تأکید کرد: ملت ایران علیه این رأی ناصواب ایستادگی می‌کند و نظام و دولت جمهوری اسلامی نیز از همه توان خود در مسیر احقاق حقوق ملت ایران استفاده خواهد کرد.    روحانی ادامه داد: این اموال متعلق به ملت ایران است و هرگونه تصرف در آن تصرفی خصومت‌آمیز و غیرقانونی است.    رییس‌ جمهوری خاطر نشان کرد: البته اینکه در دولت‌های گذشته چه اقدامات و سهل انگاری صورت گرفته موضوعی است که مربوط به مسایل داخلی کشور است که در جای خود بررسی شده و به مردم توضیح داده خواهد شد. اما بی‌شک این حرکت، تجاوز و خصومتی آشکار از طرف آمریکا علیه ملت ایران است و آنها نمی‌توانند بدون تحمل تبعات این تصمیم از آن بهره‌برداری و استفاده کنند.    روحانی در بخش دیگری از سخنان خود ، حضور پرشور مردم در انتخابات هفتم اسفند سال گذشته را افتخار و صفحه زرین دیگری بر صفحات درخشان گذشته تاریخ فعالیت‌های سیاسی مردم برشمرد و گفت: انتخابات تثبیت جمهوریت و اسلامیت نظام است، چرا که اصل مشورت و رأی مردم منشأ دینی، اسلامی و قرآنی دارد.    رییس‌ جمهوری با تاکید بر اینکه انتخابات مایه استحکام نظام و افزایش اعتماد مردم، سرمایه اجتماعی و قدرت سیاسی کشور است، اظهارداشت: در منطقه‌ای که در برخی از کشورهای آن هنوز نظام قبیله‌ای حاکم است، چند کشور هستند که انتخابات و رقابت سالم و قانونی دارند که در رأس آنها نیز جمهوری اسلامی ایران است.    روحانی اظهار داشت: ملت ایران در همه انتخابات با حضوری گسترده،‌فعال، بانشاط و در امنیت کامل شرکت می‌کنند به گونه‌ای که در انتخابات هفتم اسفند سال 94 حتی یک حادثه امنیتی در سطح کشور، نداشتیم.    رییس‌ جمهوری حل و فصل مشکلات کشور و رسیدن به رونق اقتصادی، اشتغال و رشد را در سایه همفکری، همدلی و همکاری بین قوا بویژه دولت و مجلس دانست و افزود: اگر مجلس، قوا و نهادها در مسیر اجرای برنامه‌ها با دولت همراهی نکنند، نمی‌توانیم در ساماندهی اقتصاد کشور کاری از پیش ببریم.    روحانی ادامه داد: به هر میزان تعامل و رفاقت میان دولت و مجلس بیشتر باشد، امور به نحو بهتری پیش خواهد رفت و این در حالی است که قوا از یکدیگر مستقل بوده و حقوق خود را ایفا می‌کنند. در واقع استقلال قوا به معنای عدم تعامل و رودررویی آنها با یکدیگر نیست.    رییس‌ جمهوری خاطر نشان کرد: دولت و مجلس تا به امروز تعامل نسبتاً خوبی با هم داشتند و امیدواریم این تعامل در مجلس آینده بیش از گذشته باشد.    روحانی با اشاره به ضرورت حضور فعال و با نشاط مردم در دور دوم انتخابات مجلس شورای اسلامی، گفت: دور دوم انتخابات همانند دور اول حائز اهمیت است و مردم باید با همان اهتمامی که برای اجرای وظیفه شرعی، ملی و انقلابی خود در دور اول پای صندوق‌ها رفتند در این دوره نیز حضور فعال داشته باشند.    رییس‌ جمهوری اظهار امیدواری کرد: روز جمعه آینده در چارچوب قانون بتوانیم ، انتخاباتی سالم ، رقابتی و در امنیت کامل و با عدم دخالت دستگاه‌های اجرایی و سایر نهادها ، پیش رو داشته باشیم و این انتخابات مایه لبخند مردم و دوستان ایران در منطقه بوده و فشاری برای کسانی باشد که در برابر حقوق ملت ایران ایستادگی می‌کنند.    روحانی تأکید کرد: این انتخابات به دلیل مسایل منطقه و دشمنی‌هایی که هر روز علیه ملت ایران آشکار می‌شود، حائز اهمیت است.     ,سياسي - دولت,توقیف دارایی ایران در آمریکا دزدی آشکار و رسوایی بزرگ حقوقی است,چهارشنبه ۸ اردیبهشت ۱۳۹۵ - ۱۲:۱۷,"دولت,هيات دولت,حسن روحاني,ايران و آمريكا"
معاون حقوقی رئیس جمهور گفت: رای دادگاه آمریکا درخصوص 2 میلیارد دلار دارایی های بلوکه شده ایران غیرقانونی است و این اموال باید به ملت ایران برگردد.    به گزارش گروه دریافت خبر خبرگزاری دانشجویان ایران (ایسنا)، الهام امین زاده در حاشیه افتتاح مجموعه فرهنگی ورزشی شهربانو کاشان در گفت وگو با خبرنگاران اظهارکرد: وزیر امور خارجه کشورمان نامه ای به دبیرکل سازمان ملل مبنی بر محکومیت ایالات متحده آمریکا در این خصوص ارسال کرده است که باید این پول ها به بانک مرکزی برگردد.  وی همچنین گفت: احکامی که در دادگاه های داخلی آمریکا علیه دولت ایران صادر شده، این احکام به طور کلی در امور بین الملل و به علت مصونیت حقوقی دولت ها، بی سابقه و ممنوع است.  امین زاده تصریح کرد: هر دولتی مصون از محکومیت در دادگاه داخلی آمریکا و هر کشور دیگری است.  وی درباره 2 میلیارد دلار دارایی های بلوکه شده ایران گفت: بانک های مرکزی محل گردش مالی اموال و دارایی های ملت یک کشور است و حتی تحریم موقت آن هم ممنوع است، چه رسد به اینکه هدف صدور و اجرای احکام قرار گیرد، بنابراین 2 میلیارد دلار اموال بلوکه شده باید به ملت ایران بازگردانده شود.  معاون حقوقی رئیس جمهور در خصوص کمیته ماده 76 معاونت حقوقی ریاست جمهوری نیز گفت: این کمیته از جمله معدود کمیته هایی است که سه قوه مقننه، مجریه و قضاییه و معاونت حقوقی ریاست جمهوری در آن حضور دارند.  وی افزود: ریاست این کمیته با قوه مجریه است که قوانین مزاحم کسب و کار را شناسایی کرده و از فعالان اقصادی سراسر کشور می خواهیم که قوانین مزاحم کسب و کار خود را در تجارت، صنعت، اقتصاد و تولید و اشتغال مولد شناسایی و به این معاونت اطلاع دهند.  امین زاده گفت: این کمیته، قوانین مزاحم را بررسی کرده و برای حذف به مجلس و دولت ارسال می کند.  معاون حقوقی رئیس جمهور همچنین در خصوص منشور حقوق شهروندی اظهار کرد: این منشور را دکتر روحانی برای اجرا به معاونت حقوقی، تفویض اختیار کرده است و ما آن را تدوین و در اختیار مردم قرار داده ایم.  وی تصریح کرد: همه منشورها از جمله؛ بانوان، دانش آموزی، بیمار، دانشجویی و کارگران در حاشیه منشور مرکزی شکل خواهند گرفت.  امین زاده یادآور شد: حقوق و تکالیف زنان هم اکنون به صورت یک قانون در جمهوری اسلامی وجود دارد و دولت موظف است براساس اصل 20 و 21 قانون اساسی آن را اجرا کند.   ,سياسي - دولت,2 میلیارد دلار اموال بلوکه شده باید به ملت ایران برگردد,شنبه ۱۱ اردیبهشت ۱۳۹۵ - ۱۳:۰۸,معاون حقوقي رييس جمهور
پرچم ایران دوباره در جشنواره‌ی فیلم کن به اهتزاز درآمد.    به گزارش خبرنگار سینمایی خبرگزاری دانشجویان ایران (ایسنا) از کن، پرچم کشورمان که در روزهای گذشته به‌دلیل باد و باران شدید کنده شده بود، دوباره نصب شد.    امیر اسفندیاری - مدیر چتر سینمای ایران - در این‌باره گفت: با وجود تذکراتی که داده بودیم و با توجه به تعطیلی دو روز گذشته در فرانسه، نتوانسته بودند پرچم را بگیرند و تعمیر کنند. ما خواستیم هرچه سریع‌تر این اتفاق بیافتد و با نامه‌نگاری‌هایی که انجام شد، خوشبختانه پرچم ایران دوباره نصب شد.    او افزود: خوشبختانه به‌دنبال پیگیری‌های انجام‌شده پرچم نصب شد و دست‌اندرکاران جشنواره از ما عذرخواهی کردند.         پرچم جمهوری اسلامی ایران      پرچم جمهوری اسلامی ایران      پرچم جمهوری اسلامی ایران      پرچم جمهوری اسلامی ایران    ,فرهنگي و هنري - سينما و تئاتر,اهتزار دوباره‌ی پرچم ایران در کن,سه‌شنبه ۳۱ اردیبهشت ۱۳۹۲ - ۱۷:۱۷,
به دنبال صدور حکم دیوان عالی آمریکا درباره پرداخت دو میلیارد دلار از دارایی های مسدود شده ایران برای پرداخت غرامت به خانواده های آمریکایی کشته شده در حملات سال 1983، بانک مرکزی با ارائه توضیحاتی اعلام کرد که موضوع توقیف و برداشت دارایی های ایران به برجام و توافق هسته ای کشورمان با 1+5 ارتباطی ندارد و توقیف دارایی های بانک مرکزی تخلف آشکار است.    به گزارش ایسنا، روز چهارشنبه - اول اردیبهشت ماه - بود که، دیوان عالی آمریکا حکمی صادر کرد که بر اساس آن حدود دو میلیارد دلار از دارایی‌های مسدود شده ایران باید برای پرداخت غرامت به خانواده های آمریکاییان کشته شده در حملات سال 1983 به پایگاه نیروهای تفنگداران دریایی آمریکا در بیروت برداشت شود.  به دنبال صدور حکم از سوی دیوان عالی آمریکا، انتشار اخبار مربوط به آن در رسانه ها به سمتی رفت که این گونه نشان می داد که موضوع توقیف و برداشت دارایی های ایران به برجام و توافق هسته ای ایران با 1+5 مرتبط است، این در حال است که بانک مرکزی با ارائه توضیحاتی این موضوع را رد کرد.    در همین رابطه حمید قنبری - مدیر اداره بررسی های حقوقی بانک مرکزی - این خبر و رخدادهای حقوقی و قضایی در آمریکا و در مقابل اقدام های حقوقی بانک مرکزی ایران را تشریح کرد.     سابقه تاریخی رأی دیوان عالی ایالات متحده ایالات متحده آمریکا علیه ایران چیست؟  ایالات متحده آمریکا در سال 1996 قانون مصونیت دولت‌های خارجی (مصوب 1976) را اصلاح کرد. بر اساس این قانون، اشخاص آمریکایی آسیب دیده از حملات تروریستی در هر جای دنیا و یا بازماندگان آنها می توانند در محاکم آمریکا علیه دولت هایی که حامی عملیات تروریستی هستند شکایت کنند.    وزارت خارجه آمریکا فهرست دولت های حامی تروریسم را مشخص می کند. جمهوری اسلامی ایران از سال 1984 در فهرست دولت های حامی تروریسم ایالات متحده آمریکا قرار گرفته است. از این رو از سال 1996 به این سو و با وضع اصلاحیه مزبور، دعاوی متعددی توسط اشخاصی که در کشورهای مختلف، از عملیات نیروهای جهادی نظیر حماس و حزب الله آسیب دیده بودند یا بازماندگان آنها علیه جمهوری اسلامی ایران، مطرح شد.    دولت ایران به درستی معتقد بود که بر اساس اصل برابری حاکمیت ها و مصونیت دولت ها در حقوق بین الملل، محاکم داخلی یک دولت نباید مجاز باشند به دعاوی مطروحه علیه دولت های خارجی رسیدگی کنند؛ لذا سیاست جمهوری اسلامی ایران در قبال اینگونه دعاوی، به رسمیت نشناختن این رویه و عدم شرکت در محاکم بود. لیکن دادگاه های آمریکا علیرغم عدم حضور خوانده (که در اغلب موارد، دولت ایران و نهادهایی همچون سپاه پاسداران انقلاب اسلامی بود) به صرف ادعای خواهان ها و با دلایلی سست و بی پایه به پرداخت غرامت به اشخاص و نهادهای آمریکایی حکم دادند.    یکی از این دعاوی که با نام پرونده پترسون شناخته می شود، مربوط به انفجاری بود که در سال 1983 در لبنان اتفاق افتاد و طی آن مقر تفنگداران دریایی آمریکا در لبنان مورد حمله قرار گرفت و حدود 240 نفر از تفنگداران آمریکایی در آن کشته شدند. بازماندگان این اشخاص، در سال 2003 موفق به تحصیل رأیی از دادگاهی در آمریکا شدند که جمهوری اسلامی ایران به پرداخت حدود دو میلیارد دلار آمریکا به خواهان‌ها محکوم شد.     چرا خواهان‌های آمریکایی دارایی های بانک مرکزی ایران را توقیف کردند و آیا توقیف دارایی‌های بانک های مرکزی از منظر حقوقی موجه است؟    اشخاصی که در پرونده ها، موفق به تحصیل رأی علیه دولت ایران شده بودند، در مرحله بعد به دنبال پیدا کردن دارایی هایی از نهادهای ایرانی بودند تا بتوانند آرای یاد شده را از محل آنها اجرا کنند. با این حال، این کار به هیچ وجه ساده نبود. روابط مالی و اقتصادی ایران و ایالات متحده آمریکا عملا از سال 1979 قطع شده بود و ایران دارایی خاصی در قلمروی آمریکا نداشت که از محل آن بتوان آرا را اجرا کرد. از این رو، تلاش ها برای توقیف دارایی های خارجی ایران آغاز شد.    یکی از نهادهایی که به دلیل ماهیت وظایف آن و طیف دارایی های خارجی که دارا است به طور جدی در معرض تلاش های این اشخاص قرار داشت، بانک مرکزی ایران بود. بانک مرکزی همواره دارایی های خارجی قابل توجهی را نگهداری می کند. هرچند در مقابل دارایی هایش بدهی هایی نیز به بانک ها و دولت دارد.  با این حال، بانک های مرکزی تقریبا در همه کشورهای دنیا از مصونیت برخوردار هستند و حتی در برخی موارد (از جمله در خود آمریکا) قوانین و مقررات متعددی وجود دارند که مصونیت بانک مرکزی را حتی بیش از مصونیت دولت ها نیز در نظر می گیرند. این امر به آن دلیل است که در صورت فقدان مصونیت برای بانک های مرکزی، عملیات آنها با دشواری‌های جدی مواجه خواهد شد و حتی ثبات پولی در داخل کشورها نیز از این رهگذر تحت تأثیر قرار خواهد گرفت و آثار گسترده آن دامنگیر بازارها و موسسات و نهایتا مردم خواهد شد.    ایالات متحده آمریکا بدون توجه به این موازین بین المللی و در اقدامی بی سابقه با صدور یک سری آرای غیابی، یکی از مهمترین اصول حقوق بین الملل را نادیده گرفت و اقدام به توقیف اوراق بهادار دلاری بانک مرکزی کرد. این توقیف در سال 2008 انجام شد و بانک مرکزی جمهوری اسلامی ایران در این مرحله با شرکت در دادرسی مربوط به اجرای رأی در مقام اعتراض به این عملکرد بر آمد و دلایل متعددی را در اثبات غیر قانونی بودن و نا موجه بودن توقیف دارایی های خود حتی بر اساس قوانین آمریکا بیان کرد. توجه به این نکته ضروری است که بانک مرکزی، هیچ گاه اقدام به خرید اوراق منتشر شده در آمریکا نکرده بود و اوراق متعلق به این بانک، اوراق دلاری منتشر شده در بازارهای اروپایی یا بازار یورو-دلار (Eurodollar) بودند و موسسه نگهداری کننده یا امین (Custodian) آنها نیز در خارج از آمریکا بود. بر این اساس، دادگاه های ایالات متحده آمریکا قانونا حق صدور چنین دستور توقیفی را نداشتند.     استدلال های بانک مرکزی برای غیر قانونی بودن توقیف دارایی های آن چه بود؟    به طور خلاصه استدلال های بانک مرکزی به این شرح بود که دارایی های دلاری بانک مرکزی، اولا در آمریکا واقع نشده بودند و محل نگهداری آنها در خارج از آمریکا بود. ثانیا بانک مرکزی از دولت مستقل است و آرایی را که علیه دولت و سایر نهادها صادر شده است نمی توان علیه بانک مرکزی اجرا کرد. ثالثا بانک مرکزی دارای مصونیت است و این مصونیت در آمریکا و در همان قانون مصونیت دولت های خارجی نیز به رسمیت شناخته شده است. چهارم اینکه بر خلاف ادعاهای خواهان ها، این دارایی ها برای مقاصد تجاری خریداری نشده اند. همچنین در مقابل دارایی های موصوف بدهی هایی وجود دارند که از محل انها باید استیفا شوند. پس از ارائه این استدلال ها دادگاه که ظاهرا و به هر دلیل سیاسی یا واهی، شاید نمی توانست رأی دهد که دارایی های بانک مرکزی باید از توقیف خارج شوند، ولی در چارچوب قوانین آن کشور، باید دارایی های مزبور رفع توقیف می شدند. بر همین اساس بود که رسیدگی ها در دادگاه بدوی تا سال 2012 به طول انجامید و تا آن زمان، علی رغم همه فشارهایی که خواهان ها و لابی های طرفدار آنها در ایالات متحده آمریکا علیه ایران وارد کردند، دادگاه تا آن تاریخ رأی خود را علیه ایران صادر نکرد.    با این حال، کنگره ایالات متحده آمریکا در سال 2012 در اقدامی خصمانه و تلاش برای پیشبرد اهداف خواهان ها اقدام به تغییر قانون حاکم بر موضوع کرد و در این راستا حتی از ذکر نام پرونده در متن قانون نیز دریغ نکرد. در نتیجه، برای دادگاه راهی جز صدور رأی ظالمانه بر اساس قانون سست بنیان مزبور و به زیان بانک مرکزی باقی نماند و دادگاه تجدید نظر نیز بر همین مبنا رأی را تأیید کرد.     چرا پرونده در دیوان عالی آمریکا مطرح شد و آن دیوان در خصوص این موضوع چگونه تصمیم گرفت؟    بر این اساس، بانک مرکزی نیز با طرح دادخواستی نزد دیوان عالی آمریکا درخواست کرد تا آن دیوان مغایرت قانون مزبور با قانون اساسی را اعلام کند. مبنای استدلال بانک مرکزی روشن بود. اصل تفکیک قوا در قانون اساسی آمریکا نیز همانند قانون اساسی ایران به رسمیت شناخته شده است و بر این اساس، کنگره حق ندارد قانونی را تصویب کند که مربوط به پروندهای است که در دادگاه در حال رسیدگی است. پیام چنین قانونی به مردم آمریکا بر اساس آنچه وکیل بانک مرکزی بیان کرد این خواهد بود که از این پس اگر پروندهای در حال رسیدگی وجود دارد و شما هم طرف آن هستید، به جای آنکه وکیلی را استخدام کنید، نماینده یا نماینده هایی را در مجلس با خود همراه کنید. رویه کنگره آمریکا در این رابطه، آنقدر عجیب و غیر قابل قبول بود که حتی برخی استادان حقوق دانشگاه های آمریکا نیز مستقلا به این رویه اعتراض کردند و حمایت خود از بانک مرکزی ایران را نزد دیوان عالی آمریکا ثبت کردند.    نمایندگان حامی خواهان ها در کنگره آمریکا در این مرحله نیز حتی در ظاهر بی طرفی را حفظ نکردند و اجازه تصمیم گیری مستقل و خالی از فشار خارجی را به دادگاه ندادند. لذا دیوان عالی ایالات متحده آمریکا بی توجه به تمام استدلال های حقوقی با تأیید آرای دادگاه های بدوی و تجدید نظر، عملا امکان تصرف و تقسیم دارایی های بانک مرکزی را فراهم کرد. بر این اساس، اغراق نخواهد بود اگر گفته شود ایالات متحده آمریکا با این تصمیم، خود را به عنوان یکی از نا امن ترین کشورها برای نگهداری ذخایر ارزی بانکهای خارجی نشان داده است.   ارتباط این پرونده با برجام چیست؟  نگاهی به روند پرونده نشان می دهد که مبانی قانونی اینگونه آرا از اواخر دهه 1990 در آمریکا فراهم شده و آرای بدوی و تجدید نظر نیز پیش از برنامه جامع اقدام مشترک (برجام) صادر شده است. علاوه بر این، برجام، حاوی تعهدات دولت ایالات متحده آمریکا در مقابل ایران است و آرای قضایی محاکم آمریکایی مشمول برجام نیست. بر این اساس، در عین اینکه رویه دولت ایالات متحده آمریکا در صدور چنین آرایی علیه دولت ایران برخلاف حقوق بین الملل و حتی برخلاف اصول اساسی نظام حقوقی آن کشور است، نمی توان این پرونده و تحولات آن را به برجام و تعهدات مندرج در آن در خصوص رفع تحریم ها مرتبط کرد، ولی در عین حال نمی توان آن را در راستای روح حاکم بر برجام دانست.     ,اقتصادي - بانك، بيمه، بورس,‌واکنش بانک مرکزی به حکم دیوان عالی آمریکا,جمعه ۳ اردیبهشت ۱۳۹۵ - ۱۴:۱۶,"بانك مركزي,برجام"
رئیس‌جمهور، شوراهای اسلامی شهر و روستا را بازوان قدرتمند نظام و دولت در سراسر کشور دانست و گفت: مردم‌سالاری یکی از افتخارات بزرگ نظام جمهوری اسلامی ایران است.    به گزارش گروه دریافت خبر خبرگزاری دانشجویان ایران (ایسنا)، حجت‌الاسلام والمسلمین حسن روحانی روز پنج‌شنبه در همایش بزرگ شوراها که همزمان با نهم اردیبهشت؛ روز ملی شوراهای اسلامی شهر و روستا، در سالن اجلاس سران برگزار شد، گفت: حضور، مشارکت و نشاط مردم در صحنه، آرای آنها و همه انتخاباتی که در کشور برگزار می‌شود به معنای اهمیت مشورت در انجام امور است چرا که هر فردی به رأی و نظرات دیگران اعتنا نکند در مسیر شکست قرار خواهد گرفت.    رییس‌ جمهور با اشاره به این که خداوند به پیامبر اسلام(ص) نیز امر می‌کند که در امور از مشورت با دیگران استفاده کند، گفت: سیره پیامبر اسلام(ص) نشان می‌دهد که انسان‌ها به هر میزان عالم، عاقل، مدبر، مدیر و آینده‌نگر که باشند به تنهایی نمی‌توانند نظراتی کامل را ارائه کنند و لذا باید با صاحب‌نظران مشورت کرده و پس از آن با توکل به خدا اقدام به عمل کند.    روحانی با بیان این که ریشه و فلسفه تشکیل شورا این نیست که در یک شهر یا روستا احزاب، جناح و گروه‌هایی بخواهند برای پیروزی بر دیگری با هم رقابت کنند، افزود: البته رقابت سالم موضوعی حائز اهمیت است اما هدف از تشکیل شورا این است که بعد از انتخاب شدن همه ذهن را از منافع شخصی، حزبی و قومی خالی کرده و با همه توان، برای خدمت به مردم و کشور بیندیشیم و تلاش کنیم.    رئیس‌جمهور با اشاره به این که دولت نسبت به رفع مشکلات و مسایل شوراهای اسلامی شهر و روستا تلاش کرده است، از ارائه دو لایحه تحت عنوان لایحه مدیریت یکپارچه شهری و لایحه درآمد پایدار شهرداری‌ها به مجلس شورای اسلامی در راستای حل این مشکلات خبر داد.    رئیس‌جمهور در بخش دیگری از سخنان خود با اشاره به برگزاری مرحله دوم انتخابات مجلس شورای اسلامی، بر ضرورت حضور پرشور مردم پای صندوق آرا در ۵۵ حوزه انتخابیه در کشور تأکید و اظهار کرد: مردم مطمئناً با عزمی جدی در مسیر پیشرفت کشور و رضای خدا پای صندوق‌ها خواهند شتافت و هر آن کس که فکر می‌کنند می‌تواند خدمت بیشتری را در مسیر توسعه و پیشرفت کشور انجام دهد، برمی‌گزینند.    روحانی با تأکید بر این که همه باید به قانون پایبند باشیم، قانونگرایی را افتخاری برای کشور دانست و افزود: افتخار ما در منطقه این است که امور کشور را با مشورت و عقل و خرد جمعی به پیش می‌بریم.    رئیس‌جمهور با اشاره به این که همه نمایندگان در مجلس تنها به حوزه انتخابیه خود تعلق نداشته و نمایندگان ملت ایران هستند و باید مسایل را در سطح ملی مورد بررسی قرار دهند، گفت: کشور باید توسط مردم و با رأی و نظر آنها اداره شود و افتخار ما این است که کشور را با رأی مردم اداره کرده و راهمان را با مسیر الهی و قرآنی مشخص می‌کنیم.    روحانی ادامه داد: قانون اساسی که بخش وسیعی از آن از قوانین اسلام و قرآن اقتباس شده به ما می‌آموزد که چگونه جامعه را اداره کنیم.    رئیس‌جمهور با تأکید بر این که مشکلات کشور باید با کمک و مشارکت مردم حل شوند، اظهار کرد: خواسته مردم از ما حل معضلات کشور است و نه دعواهای سیاسی، حزبی و جناحی و این که شورای عالی استان‌ها می‌تواند به دولت طرح ارائه کند به دلیل آن است که این نظرات از سراسر کشور جمع‌آوری شده و می‌تواند دولت را در مسیر حل مشکلات کمک کند.    روحانی حضور حدود ۱۱۷ هزار نفر در کشور به عنوان اعضای شوراهای اسلامی شهر و روستا را سرمایه بزرگی برشمرد و خاطرنشان کرد: عدالت یکی از مهمترین اهداف شوراها است تا به این واسطه بتوانند بر نحوه اجرای درست برنامه‌های اقتصادی، اجتماعی، درمانی و فرهنگی اشراف و نظارت داشته باشند.    رئیس‌جمهور افزود: امروز کلانشهرها در کشور با مشکلات و معضلات زیادی از جمله آلودگی هوا، تخریب محیط زیست و مشکل کم‌آبی مواجه هستند که بدون برنامه‌ریزی، سرمایه‌گذاری و مشارکت مردم نمی‌توان بر این مشکلات فائق آمد.    روحانی با تأکید بر این که دولت با همراهی، مشارکت و کمک مردم توانایی اجرای برنامه‌های خود را خواهد داشت، ادامه داد: مردم از ما حل و فصل مشکلاتشان را می‌خواهند و اعضای شوراهای شهر و روستا به عنوان بازوان قوی نظام و دولت در سراسر کشور می‌توانند در این راستا بسیار تأثیرگذار باشند.    رئیس‌جمهور معضل کم‌آبی را به عنوان مشکلی اساسی در بسیاری از مناطق کشور برشمرد و با تأکید بر ضرورت تلاش همگانی در راستای حفظ و حراست از آب، محیط زیست و هوای سالم افزود: شوراها باید تلاش کنند که محیط سالم و طبیعی از بین نرود و در این راستا شوراها و شهرداری‌ها باید در ساخت و سازها و اعطای مجوزها با دقت کامل عمل کنند تا باغ‌ها و طبیعت کشور تبدیل به برج‌ها و منازل مسکونی نشود.    روحانی تبدیل سوخت نیروگاه‌ها به گاز و جمع‌آوری خودروهای فرسوده در سال ۹۵ را یکی از اقدامات دولت در مسیر کاهش آلودگی در شهرهای بزرگ برشمرد و اظهار کرد: دولت در موضوع محیط زیست وظیفه سنگینی بر دوش دارد و باید از همه توان خود در این مسیر استفاده کند.    رئیس‌جمهور با تأکید بر ضرورت شفاف سازی روند اطلاع رسانی به مردم گفت: باید اطلاعات به طور درست، دقیق و شفاف در اختیار مردم قرار بگیرد و اگر مسئولان در موضوعی دچار اشتباه شدند آن را با مردم عنوان کرده و از آنها عذرخواهی کنند و اگر دیگران اشتباهی مرتکب شده‌اند باید آن اشتباه برای مردم مشخص و تبیین شود.    روحانی ادامه داد: ملت ایران صاحبان اصلی این مملکت هستند و افتخار ما باید خدمت به آنها باشد و آنان را از آنچه در کشور اتفاق می‌افتد مطلع کنیم و در این راستا اگر حتی یک ریال از حق مردم را اتلاف کردیم باید دلیل آن را به مردم توضیح دهیم.     رئیس‌جمهور با اشاره به توقیف دو میلیارد دلار از دارایی‌های ایران از سوی آمریکا و جریاناتی که در این راستا در کشور اتفاق افتاده است، گفت: این که دیگران ظالم هستند موضوعی است که برخی کشورها به لحاظ قدرت نظامی، اقتصادی و نفوذ خود به عدالت و اخلاق اعتنایی ندارند که در رأس آنها آمریکا قرار دارد.     روحانی افزود: آمریکا به لحاظ آنکه تصور می‌کند صاحب قدرت و زور است باوجود شکست‌هایی که در سال‌های اخیر در افغانستان و عراق داشته و ان‌شاءالله مداخله آن در سوریه هم با شکست مواجه می‌شود اما همچنان خوی استکباری خود را حفظ کرده است و ملت‌های دنیا باید سالها مبارزه و مقاومت کنند تا بتوانند آن را اصلاح کنند.    رئیس‌جمهور با بیان این که دولت آمریکا قطعاً مسئول اعمال غیرقانونی خود بوده و دولت ایران این مسأله را تا رسیدن به نتیجه دنبال می‌کند، گفت: ما باید حواسمان جمع باشد که چه کسانی این پول را در محلی قرار داده‌اند که آمریکا امروز نسبت به آن دست‌اندازی داشته باشد و باید پاسخ این سؤال داده شود که چرا بعد از آن همه هشدارهایی که در سال ۲۰۰۷ و ۲۰۰۸ داده شد اقدامی صورت نگرفته است.    روحانی با بیان این که ذخایر بانک مرکزی در سراسر دنیا باید مصون بماند، اظهار کرد: دادگاه هیچ کشوری نمی‌تواند نسبت به دست‌اندازی به این ذخایر حکمی صادر کند و اگر حکمی صادر شود قطعاً غیرقانونی خواهد بود.    رئیس‌جمهور افزود: ملت ایران اقدامات خلاف قانون را نمی‌پسندد و دولت آمریکا در قبال این اقدام در برابر دولت و ملت ایران مسئول بوده و ما از هیچ اقدامی برای احقاق حقوق ملت ایران فروگذار نخواهیم کرد.    روحانی خاطرنشان کرد: دولت کارگروهی را برای بررسی همه موارد این مسأله مشخص کرده و از آنها خواسته‌ایم که نتیجه بررسی‌ها را به طور شفاف به اطلاع مردم برسانند.    رئیس‌جمهور در بخش دیگری از سخنان خود حضور بانوان در مسئولیت‌های مهم سیاسی، اجتماعی و فرهنگی را به دلیل علم، دانش و توانمندی بانوان ایران زمین دانست و گفت: ما باید از همه فرصت‌های موجود در کشور و توان، فکر و دانش بانوان در جهت توسعه و آبادانی به بهترین شکل استفاده کنیم.    روحانی با تأکید بر ضرورت حفظ سبک زندگی اسلامی در جامعه گفت: احترام به بانوان و زنان در جامعه و خانواده یکی از مهمترین اصول سبک زندگی اسلامی است.    پیش از سخنان رئیس‌جمهور، رحمانی فضلی وزیر کشور گزارشی از برنامه‌ریزی‌ها و اقدامات انجام شده در راستای تقویت نقش و تأثیرگذاری شوراهای اسلامی شهر و روستا به عنوان حلقه‌های وصل دولت و مردم ارائه کرد.    همچنین چند نفر از نمایندگان شوراهای اسلامی شهر و روستا از مناطق مختلف کشور به بیان نقطه‌نظرات و دیدگاه‌های خود پرداختند.       ,سياسي - دولت,چه‌کسانی 2 میلیارد دلار را در محلی قرار دادند که آمریکا به آن دست‌اندازی داشته باشد؟,پنجشنبه ۹ اردیبهشت ۱۳۹۵ - ۱۲:۴۸,"رييس‌جمهور,حسن روحاني,شوراها"
معاون فرهنگی دانشگاه بوعلی‌سینا با تاکید بر خروج کرسی‌های آزاد اندیشی از سیاست‌زدگی گفت: موضوعات کرسی‌های آزاداندیشی در دانشگاه بوعلی‌سینا بر اساس ضرورت‌ها مشخص می‌شود.    دکتر علی‌اکبر عروتی‌موثق در گفت‌وگو با خبرنگار خبرگزاری دانشجویان ایران(ایسنا)، منطقه همدان، با اشاره به کرسی‌های آزاداندیشی، تصریح کرد: برگزاری کرسی‌های آزاد اندیشی که یکی از دغدغه‌های رهبر معظم انقلاب است و این مهم در دانشگاه بوعلی‌سینا رشد چشمگیری داشته است.     برگزاری 5 جلسه گفتگوی آزاد در دانشگاه بوعلی‌سینا    وی با بیان اینکه از ابتدای امسال تا کنون پنج جلسه گفتگوی آزاد در دانشگاه بوعلی‌سینا برگزار شده، افزود: از ابتدای امسال موفق به برگزاری کلاسی برای بحث و گفتگوهای کرسی‌های آزاداندیشی با موضوعاتی از جمله جهاد، جهاد اقتصادی، اقتصاد مقاومتی، اقتصاد دانش‌بنیان و تحول علوم انسانی شدیم.    عروتی‌موثق با بیان اینکه دانشجویان عهده‌دار برگزاری این برنامه‌ها هستند، خاطرنشان کرد: در سال گذشته نیز کرسی‌های آزاد اندیشی در زمینه‌های تمدن‌سازی، زن و محیط کار، نقش دانشجویان در تحولات فرهنگی و اجتماعی برگزار شد.    وی با بیان اینکه تعداد شرکت‌کنندگان در کلاس‌های کرسی‌های آزاداندیشی بسته به جذابیت موضوعات متفاوت است، یادآور شد: کلاس‌های کرسی‌های آزاد اندیشی در دانشگاه بوعلی‌سینا روزهای پنج‌شنبه هر هفته برگزار می‌شود که در بعضی از جلسات تعداد شرکت‌کنندگان به 300 نفر نیز می‌رسد.     خروج کرسی‌های آزاداندیشی از سیاست‌زدگی    وی با تاکید بر خروج کرسی‌های آزاداندیشی از سیاست‌زدگی، اظهار کرد: سیاست و مسائل سیاسی می‌تواند بخشی از موضوعات قرار گیرد و نباید موضوعات دیگر نیز مورد غفلت واقع شود.    وی اضافه کرد: امسال نیز براساس پیش‌بینی‌های صورت گرفته و برنامه‌هایی که تا کنون انجام شده، کرسی‌های آزاداندیشی به معنای درست کلمه در سطح گسترده در خصوص مسائلی از جمله اقتصاد مقاومتی، جهاد، جهاد اقتصادی و علوم انسانی و اسلامی برگزار می‌شود اما در این بین از مسائل و موضوعات سیاسی نیز غفلت نخواهیم کرد.    عروتی‌موثق در ادامه با اشاره به مجموعه‌های فرهنگی فعال در دانشگاه بوعلی‌سینا، اظهار کرد: در حال حاضر 62 انجمن علمی دانشجویی، 22 کانون فرهنگی، بیش از 32 نشریه علمی و چهار تشکل اسلامی در دانشگاه بوعلی‌سینا فعال هستند که این مجموعه‌ها فعالیت‌های گسترده‌ای را در طول سالتحصیلی 95-94 داشتند.    معاون فرهنگی دانشگاه بوعلی‌سینا به برگزاری نشست هم‌اندیشی با حضور رؤسا و مدیران ارشد دانشگاه های بوعلی‌سینا، علوم پزشکی، صنعتی و آزاد اشاره و تصریح کرد: نشست هم‌اندیشی در زمینه اقتصاد مقاومتی در سطح دانشگاه‌های استان به همت کارشناسان و دانشجویان با موضوعات فرصت‌ها و چالش‌ها برگزار شده است.    وی یکی دیگر از برنامه‌های دانشگاه را که با استقبال خوب دانشجویان همراه بود، برگزاری مسابقات کتابخوانی عنوان و اظهار کرد: سال گذشته مسابقه کتابخوانی نامیرا به علت استقبال بی‌نظیر دانشجویان در نوبت به صورت مجزا توسط بسیج دانشجویی و جامعه اسلامی برگزار شد.    عروتی‌موثق یادآور شد: همچنین در سال 94 با برگزاری مسابقات قرآنی، تعدادی از دانشجویان به مراحل کشوری راه یافتند.    وی در بخش دیگری با بیان اینکه دانشگاه بوعلی‌سینا هر ساله در اعیاد و مناسبت‌های مذهبی اقدام به برگزاری مراسم‌هایی می‌کند، افزود: سال گذشته در این مراسم‌ها شاهد حضور هزاران نفر از دانشجویان سطح شهر بودیم.     برگزاری جشن ازدواج دانشجویی در دانشگاه بوعلی‌سینا    معاون فرهنگی دانشگاه بوعلی‌سینا به برگزاری جشن ازدواج دانشجویی در دانشگاه بوعلی‌سینا اشاره و اظهار کرد: این مراسم به همت نهاد رهبری و مساعدت معاونت فرهنگی دانشگاه هر ساله برگزار شده و کارگاهی یک روزه نیز در خصوص مسائل مربوط به ازدواج برپا می‌شود.    عروتی‌موثق اضافه کرد: سال گذشته بیش از 500 نفر از دانشجویان در این طرح حضور یافتند و بعد از پایان کلاس‌ها نیز موفق به اعزام دو اتوبوس از این افراد به مشهد مقدس شدیم.    وی با اشاره به برگزاری اردوهای راهیان‌نور در دانشگاه بوعلی‌سینا، گفت: اردوهای راهیان‌نور یکی از ارزشمندترین فعالیت‌ها در سطح دانشگاه‌های کشور بوده که سال گذشته بیش از 500 نفر از دانشجویان این دانشگاه به اردوهای راهیان‌نور در سه نوبت به محوریت بسیج دانشجویی و جامعه اسلامی اعزام شدند.    وی اضافه کرد: دانشجویان تا کنون با علاقه زیادی در این اردوها شرکت می‌کنند و امیدواریم شاهد تاثیرات چشمگیری در تک تک دانشجویان باشیم.     برگزاری اردوی عتبات عالیات ویژه دانشجویان    عروتی‌موثق با اشاره به برگزاری اردوی عتبات عالیات ویژه دانشجویان، تصریح کرد: متولی برگزاری اردوی عتبات عالیات نهاد رهبری دانشگاه بوعلی‌سینا بوده که سال گذشته موفق به اعزام دانشجویان دانشگاه استان در قالب هفت کاروان شد در سالجاری نیز بعد از ایام ماه مبارک رمضان ثبت‌نام برای اعزام دانشجویان صورت خواهد گرفت.    معاون فرهنگی دانشگاه بوعلی‌سینا در ادامه با اشاره به همایش هنر سبز، اظهار کرد: این جشنواره در چهار بخش پوستر، عکس، ساخت تندیس با زباله و ارائه ایده‌های محیط زیستی برگزار می‌شود.    وی در بخش دیگری به برنامه‌های دانشگاه در هفته جوان اشاره و تصریح کرد: از جمله برنامه‌هایی که در این هفته در دانشگاه بوعلی‌سینا برگزار می‌شود، می‌توان به برگزاری مسابقات ورزشی در رشته‌هایی مانند ولیبال و فوتسال و جشن دانشجویی اشاره کرد.     ,علمي و دانشگاهي - صنفي، فرهنگي,کرسی‌های آزاداندیشی از سیاست‌زدگی خارج شوند,یکشنبه ۲ خرداد ۱۳۹۵ - ۱۵:۰۹,"کرسی آزاداندیشی,دانشگاه بوعلي"
امیر اسفندیاری در خصوص پخش 8 فیلم توسط بنیاد سینمایی فارابی در کن گفت: تا بخش خصوصی فعال که پاسخ کل فیلم‌های سینمای ایران را بدهد نداشته باشیم، طبیعتا بنیاد سینمایی فارابی نمی‌تواند فیلم‌های زمین مانده را رها کند.    مدیر بین‌الملل بنیاد سینمایی فارابی که در کن حضور دارد در گفت‌وگو با خبرنگار سینمایی ایسنا، اظهار کرد: آیین‌نامه‌ای در حال آماده شدن است تا نسبت بخش خصوصی با بخش دولتی مشخص باشد در عین حال باید زمینه مناسب فراهم شود تا فیلم‌ها بتوانند پاسخ‌شان را بگیرند و بخش‌هایی آن‌ها را نمایندگی کند.    اسفندیاری در خصوص حضور ایران در این دوره جشنواره فیلم کن با بیان اینکه چتر سینمای ایران با مدیریت بنیاد سینمایی فارابی فعالیت خود را در بازار بین‌المللی فیلم کن از سر گرفته است، گفت: در زیر چتر سینمای ایران شرکت‌های فیلمیران، پویانمایی اشراق، خانه سینما، جشنواره بین‌المللی فیلم فجر، سه بخش نوپای خصوصی که پخش فیلم‌هایی چون آبجی، من، هاری و چند فیلم دیگر را بر عهده دارند، حاضر هستند.    این مدیر بین‌الملل ادامه داد: با توجه به برخی از مشکلات پیش‌بینی نشده، شرکت‌های آریا صنعت تخیل، مرکز گسترش سینمای مستند و تجربی، سبز افرنگ فیلم و به‌نگر علیرغم اقدامات به عمل آمده و تکمیل مراحل ثبت نام در بازار نتوانستند در این رویداد سینمایی حضور پیدا کنند.    وی با بیان اینکه بنیاد سینمایی فارابی با مسئولان جشنواره‌های سینمایی و خریداران خارجی مذاکراتی مستمر دارد، افزود: به روال گذشته برنامه نمایش‌های بازار انجام می‌شود که سیانور، امکان مینا، قشنگ و فرنگ، سینما نیمکت از جمله آثار به نمایش درآمده در روزهای گذشته بوده‌اند.    اسفندیاری درباره عدم حضور ایران در بخش پاویون کن که سال گذشته غرفه‌ای در آنجا تدارک دیده شده بود، گفت: آن چادر هزینه جدا و اضافی به ما تحمیل می‌کرد و نمی‌خواستیم چنین هزینه‌ای متقبل شویم و معتقدیم کاربری چتر بسیار بیشتر خواهد بود.    مدیر بین‌الملل سازمان سینمایی فارابی در خصوص حضور پررنگ ایران در این دوره جشنواره کن اظهار کرد: خوشحالیم که در این دوره در بخش اصلی، بخش نوعی نگاه و داوران نماینده داریم و ایران حضور پررنگی در همه بخش‌های کن دارد.           بازار جشنواره کن              بازار جشنواره کن          ,فرهنگي و هنري - سينما و تئاتر,چرا فارابی 8 فیلم در کن عرضه می‌کند؟,دوشنبه ۲۷ اردیبهشت ۱۳۹۵ - ۱۰:۳۲,
در آستانه رونمایی از فیلم فروشنده ساخته اصغر فرهادی در جشنواره کن، بخش‌هایی از این فیلم سینمایی منتشر شد.    به گزارش خبرگزاری دانشجویان ایران (ایسنا)، وب‌سایت سینمایی فیلم استیج (یک سایت آمریکایی) با ارائه بخش‌هایی از فیلم فروشنده ساخته جدید اصغر فرهادی، از آن به عنوان یکی از فیلم‌هایی نام بُرد که بسیاری بی‌صبرانه در انتظار رونمایی از آن در جشنواره کن هستند.    فیلم فروشنده که به عنوان آخرین فیلم به بخش رقابتی جشنواره کن اضافه شد، برای کسب جایزه نخل طلای کن - بهترین فیلم این رویداد سینمایی - با 20 فیلم دیگر رقابت خواهد داشت.    پخش‌کننده جهانی این فیلم، کمپانی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به دلیل آنکه اخیرا فیلمی با نام فروشنده در فرانسه ساخته شده است با عنوان فرانسوی (LE CLIENT) مشتری خواهد بود.    داستان این فیلم که در آن شهاب حسینی و ترانه علیدوستی بازیگران فیلم‌های قبلی فرهادی نقش‌های اصلی را بر عهده دارند، داستان زن و مردی روایت شده که مجبور می‌شوند به یک خانه جدید نقل مکان کنند و در آنجا با مستاجر قبلی خانه جدید دچار چالش می‌شوند.    فروشنده روز 21 می (اول خرداد) یک روز قبل از مراسم اختتامیه و به عنوان آخرین فیلم بخش رقابتی در دو سانس 12 ظهر و 22 شب به وقت محلی روی پرده می‌رود و قرار است از ماه نوامبر در فرانسه اکران عمومی شود.         ,فرهنگي و هنري - سينما و تئاتر,"انتظار ""بی‌صبرانه"" برای رونمایی از فیلم فرهادی",سه‌شنبه ۲۸ اردیبهشت ۱۳۹۵ - ۱۱:۳۳,"اصغر فرهادي,سینما,جشنواره فیلم کن"
هم‌زمان با برگزاری نخستین جشنواره فیلم کوتاه روح الله در شهر اصفهان، با نمایش فیلم تاریخی ایران سرزمین خورشید، تصاویری برای اولین بار از گذشته تاریخی اصفهان پیش روی مردم این شهر قرار داده می‌شود.      به گزارش گروه دریافت خبر ایسنا، ایران سرزمین خورشید ساخته دو فیلم ساز روسی با نام‌های ولادیمیر اروفیف و آناتولی گولوونیا است.    این فیلم 41 دقیقه در سفر سال 1928 گروهی از هنرمندان اتحاد جماهیر شوروری به ایران ساخته شد و به واسطه تصاویر جذاب و متفاوتی که از ایران در آن برهه تاریخی به تصویر کشیده، اهمیتی فراوان در تاریخ دو کشور دارد. بخش اعظمی از این فیلم (حدود 18 دقیقه) به شهر اصفهان اختصاص دارد. بناهای تاریخی شهر اصفهان از جمله کاخ‌های عالی قاپو و چهل ستون، مسجد (شاه) امام، بازار اصفهان، صنایع دستی اصفهان، صنعتگران اصفهانی و نیز کارخانه وطن که اولین موسسه ریسندگی و بافندگی اصفهان، از بخش‌های جذاب این مستند است.  اولین بار این فیلم در جشنواره جهانی فیلم فجر به نمایش درآمد و حالا مسئولان جشنواره روح الله این فیلم را در حاشیه برگزاری این رویداد برای مردم اصفهان نمایش می‌دهند.      نخستین جشنواره فیلم روح الله به دبیری محمد آفریده توسط معاونت هنری موسسه تنظیم و نشر آثار امام خمینی (ره) از سوم تا پنجم خرداد ماه برگزار می‌شود.    شبکه مستند، انجمن سینمای جوانان ایران، مرکز گسترش سینمای مستند و تجربی، دانشگاه آزاد اسلامی، بنیاد شهید و امور ایثارگران، روزنامه اعتماد، بنیاد سینمایی فارابی، و بیمه دانا، بیمه آسیا و عروج فیلم در برگزاری این رویداد مشارکت دارند.         ,فرهنگي و هنري - سينما و تئاتر,خاطراتی از اصفهان در جشنواره‌ی فیلم روح الله,یکشنبه ۲ خرداد ۱۳۹۵ - ۱۵:۲۲,
یک حمله تروریستی جعلی در نزدیکی یکی از لوکس‌ترین هتل‌های کن موجب ترس و وحشت میهمانان جشنواره فیلم کن شد.    به گزارش خبرگزاری دانشجویان ایران (ایسنا)، در حالی که جشنواره فیلم کن امسال در سایه تدابیر شدید امنیتی و ضد تروریستی در حال برگزاری است یک مانور ضدتروریستی توسط یک شرکت اینترنتی در فرانسه در نزدیکی هتل لوکس Hotel du Cap که محل اقامت میهمانان سرشناس جشنواره کن شد و برای دقایقی موجی از ترس و وحشت در جشنواره ایجاد کرد.    به گزارش هالیوود ریپورتر، در این حمله تروریستی جعلی، 6 مرد با ظاهر نظامی و کلاه پوش، سوار بر قایق به سمت Hotel du Cap کن حرکت کردند و یکی از آنها با بالا رفتن از پله‌ها به سمت میهمانان وحشت‌زده در تراس هتل رفت. در این زمان یکی از میهمانان فریاد می‌زند و همه میهمانان از صندلی‌های خود و با وحشت به سمت محوطه استخر پا به فرار می‌گذارند.    شیرین کاری تبلیغاتی این شرکت اینترنتی فرانسوی در جریان برگزاری جشنواره فیلم کن با انتقادات بسیار شدیدی رو به روشده است.    پس از حملات تروریستی در بروکسل و پاریس، مسئولان برگزاری جشنواره فیلم کن از بیم بروز احتمالی حملات تروریستی توسط داعش بیش از 500 مامور به پرسنل امنیتی خود اضافه کردند.    حتی یک مانور مقابله با تروریسم نیز چند هفته قبل از آغاز جشنواره با حضور 200 نیروی داوطلب در مرکز شهر کن برگزار شد که در آن حمله فرضی تروریستی به کاخ جشنواره فیلم کن، زخمی شدن عده‌ای روی فرش قرمز و تسلط نیروهای نظامی و پزشکی فرانسه بر این وضعیت شبیه‌سازی شد.    دیوید لیسنارد شهردار کن نیز پیش از این گفته بود 500 دوربین مداربسته در شهر تعبیه شده است تا کن تحت کنترل‌ترین شهر فرانسه باشد و همچنین اعلام کرد که تدابیر شدید امنیتی موجب ایجاد اختلال در برگزاری رویدادهای گوناگون جشنواره نخواهد شد.    شصت‌ونهمین جشنواره فیلم کن از فردا11 می (22 اردیبهشت) آغاز می‌شود و تا 22 می (دوم خرداد) ادامه خواهد داشت.     ,فرهنگي و هنري - سينما و تئاتر,وحشت میهمانان کن از یک حمله تروریستی جعلی,یکشنبه ۲۶ اردیبهشت ۱۳۹۵ - ۱۰:۲۴,"سینما,جشنواره فیلم کن"
بازار جشنواره‌ی فیلم کن که این روزها همزمان با برپایی این رویداد سینمایی در فرانسه برپاست علاوه بر نمایش فیلم‌های ایرانی،میزبان پخش‌کنندگان خصوصی و دولتی سینمای ایران است.    طبق پیگیری خبرنگار سینمایی ایسنا، در روزهای اولیه برپایی این بازار، فیلم‌های سیانور بهروز شعیبی، امکان مینا کمال تبریزی، قشنگ و فرنگ وحید موسائیان و سینما نیمکت محمد رحمانیان در بازار جشنواره‌ی کن به نمایش درآمده‌اند.    دختر رضا میرکریمی و خانه‌ای در خیابان چهل و یکم حمیدرضا قربانی هم 25 اردیبهشت در بازار به نمایش درمی‌آیند.    یکشنبه 26 اردیبهشت مصادف با 15 می رویای آب ساخته فرهاد مهران‌فر، برادرم خسرو احسان بیگلری و روز دوشنبه 27 اردیبهشت ماه فیلم نفس به کارگردانی نرگس آبیار و ربوده شده بیژن میرباقری در بازار کن به نمایش درخواهند آمد.    به گزارش ایسنا، امسال همچون سال قبل، صدا و سیما غرفه‌ای در بازار کن ندارد.    اما چتر سینمای ایران که پخش‌کنندگان دولتی سینمای ایران در آن حاضر هستند، امسال بنیاد سینمایی فارابی برخلاف آنچه مسوولان دولتی پیش بینی کرده بودند که عرضه فیلم‌ها توسط بخش خصوصی انجام خواهد شد و فارابی تنها یک فیلم خواهد داشت اما فیلم‌های چون سیانور، امکان مینا، قشنگ و فرنگ، سینما نیمکت، خانه‌ای در خیابان چهل و یکم، رویای آب، ربوده شدهتوسط این پخش‌کننده دولتی (فارابی) عرضه می‌شود.    البته طبق وعده‌ی مسوولان؛ موسسه رسانه‌های تصویری فیلمی عرضه نمی‌کند اما برخی کارمندان سابق و فعلی موسسات دولتی همچون موسسه رسانه‌های تصویری به عنوان پخش‌کنندگان خصوصی وارد فعالیت شده‌اند و فیلم عرضه می‌کنند، از جمله علی قاسمی دو فیلم من و 360 درجه را عرضه می‌کند و الهه نوبخت که دیگر در موسسه فعالیت نمی‌کند، شرکتی را مستقلا تحت عنوان الی ایمیج راه‌اندازی کرده است که دو فیلم هاری و تنهایی را عرضه می‌کند.    اما از پخش‌کنندگان دیگری که زیر چتر سینمای ایران فعالیت می‌کنند، می‌توان از فیلمیران نگین موسوی نام برد.      بنا بر این گزارش، از غرفه‌های دیگری که توسط پخش‌کنندگان ایرانی در بازار کن و خارج از چتر سینمای ایران برپا شده‌اند می‌توان از آیات فیلم نام برد که برای اولین‌بار است که در بازار کن حضور دارد و بادیگارد حاتمی‌کیا، ایستاده در غبار محمد حسین مهدویان،فهرست مقدس محمد همدانی، هیهات که توسط چهار کارگردان دانش اقباشاوی، هادی ناییجی، هادی مقدم‌ دوست، سید روح‌ الله حجازی ساخته شده است را عرضه می‌کند.      نسرین میرشب کمپانی دریم‌لب هم در غرفه‌ی مستقلی فیلم دختر میرکریمی، مالاریا پرویز شهباری، ابد و یک روز سعید روستایی، دوئت نوید دانش ، اینجا کسی نمی‌میرد حسین کندری، جدایی نوید محمودی، رویای دم صبح مهرداد اسکویی، خشم و هیاهو هومن سیدی،‌ مستند والدراما عباس امینی را پخش می‌کند.      محمد اطبایی (مستقل‌های ایرانی) عرضه‌ی جهانی لانتوری رضا درمیشیان ، آآادت نمی‌کنیم ابراهیم ابراهیمیان، به دنیا آمدن محسن عبدالوهاب، نفس نرگس آبیار، تمارضعبد عبست، جاودانگی مهدی فرد قادری، خشکسالی و دروغ پدرام علیزاده را برعهده دارد.    کتایون شهابی هم که جزو هیات داوران جشنواره‌ی کن است، وارونگی بهنام بهزادی، لاک قرمزی سیدجمال سیدحاتمی، باران می‌بارد کاری مشترک از علیرضا امینی و علی مردانی را پخش می‌کند.    سازمان سینمایی سوره هم پخش جهانی دلبری سید جلال اشکذری را برعهده دارد.    مرجان علیزاده به طور مستقل از کانون ایران نوین به عنوان شرکت IRAN Arthouse film کار می‌کند و چهارشنبه سروش محمدزاده، قیچی کریم لک‌زاده، زمانی دیگر ناهید حسن‌زاده، نیم بهمن کامیار، مات صبا کاظمی، ماحی داود خیام را پخش جهانی می‌کند.      به گزارش ایسنا، بازار فیلم جشنواره‌ی کن این روزها در شهر ساحلی کن فرانسه برپاست.       ,فرهنگي و هنري - سينما و تئاتر,"سینمای ""ایران"" در بازار کن چه می‌کند؟",شنبه ۲۵ اردیبهشت ۱۳۹۵ - ۰۲:۲۳,
رئیس سازمان سینمایی کشور از احتمال سفر خود به فرانسه برای شرکت در جشنواره‌ کن خبر داد.  حجت‌الله ایوبی در پاسخ به این پرسش خبرنگار ایسنا که با توجه به حضور چشمگیر سینمای ایران در بخش‌های مختلف جشنواره‌ فیلم کن، آیا امسال در این رویداد معتبر حاضر خواهید شد؟، تصریح کرد: امسال به دلیل اینکه ما دو فیلم (فروشنده ساخته‌ اصغر فرهادی و وارونگی ساخته‌ بهنام بهزادی) را در جشنواره‌ کن داریم و یکی از اعضای هیئت داوران (کتایون شهابی، پخش‌کننده‌ بین‌المللی) نیز ایرانی است، به احتمال زیاد به جشنواره کن می‌روم. زمان این سفر هنوز قطعی نشده اما به احتمال زیاد به مدت یک روز در جشنواره‌ کن حضور خواهم داشت.  رئیس سازمان سینمایی همچنین درباره‌ تعیین تکلیف بودجه‌ خانه‌ سینما گفت: مبلغ و زمان تخصیص این بودجه هنوز مشخص نیست اما در دو سه هفته آینده مشخص خواهد شد.  ایوبی درباره رفع مشکلات صندوق بیمه بیکاری هنرمندان و پیدا کردن یک راه حل مقطعی نیز اظهار کرد: راهکار این مشکل فراتر از سازمان سینمایی است. این مسئله‌ای است که هنوز نتوانستیم حل کنیم. باید دیگران به کمک ما بیایند و حل این مسئله به تنهایی از عهده ما برنمی‌آید.  وی که دوشنبه پس از پایان جشن سینمای جوان در سالن سوره‌ حوزه‌ هنری به پرسش خبرنگاران پاسخ می‌گفت، درباره‌ گلایه‌های فیلمسازان فیلم کوتاه در مورد کمبود حمایت‌ها نیز گفت: بودجه‌های ما اساسا در حد حمایت و کمک به خیل عظیم جوانانی که در سراسر کشور در این زمینه فعالیت می‌کنند، نیست. اما امسال با توجه به رونق سینما شاید بشود از بخش حرفه‌ای کمتر حمایت کرد و آنها بتوانند پول‌های خودشان را از گیشه دربیاورند.  او درباره‌ حمایت‌های سازمان سینمایی از انجمن سینمای جوانان در سال جاری توضیح داد: امسال در بخش تولید، نگاه ویژه‌ای به انجمن داریم و حدود 300 فیلم کوتاه تولید خواهیم کرد. با همه‌ کارهایی که در سازمان سینمایی و انجمن سینمای جوانان انجام خواهد شد، فکر می‌کنم فیلمسازان فیلم کوتاه سال بهتری خواهند داشت.  ایوبی ادامه داد: سال گذشته بودجه تولید ما در انجمن بسیار ناچیز بود اما امسال این بودجه چند برابر شده و مهم‌ترین حمایتی که بچه های فیلمساز از ما انتظار دارند حمایت در بخش تولید و روزآمد کردن تجهیزات است که برای آن هم بودجه‌ای دیده شده است.  رئیس سازمان سینمایی در پایان به حمایت‌های این سازمان از دفاتر استانی انجمن سینمای جوانان ایران هم اشاره کرد و گفت: امسال برای اولین بار بعد از حدود یک دهه علاوه بر حمایت‌های کلی، بودجه‌ای هم به طور مستقل برای تولید در دفاتر استان‌ها در نظر گرفته شده که در این چارچوب حدود 300 فیلم، با حمایت سازمان سینمایی تولید خواهد شد.   ,فرهنگي و هنري - سينما و تئاتر,ایوبی: به احتمال زیاد به «کن» می‌روم,دوشنبه ۲۷ اردیبهشت ۱۳۹۵ - ۲۱:۰۸,
یک مدیر سینمایی در بخش بین‌الملل با تشریح برنامه‌های چتر سینمای ایران در جشنواره‌ی فیلم کن گفت: معتقدم مدیران و مسوولانی باید در جشنواره کن حضور داشته باشند که حضورشان مثمرثمر باشد پس قرار نیست لشکرکشی کنیم.    ایرج تقی‌پور که با خبرنگار سینمایی ایسنا گفت‌وگو می‌کرد، درباره‌ی اولویت‌هایشان در جشنواره‌ی کن پیش‌رو توضیح داد: با توجه به برنامه تدوین شده و در راستای اجرای اصل 44 قانون اساسی، تلاش کردیم تا هر کاری که بخش خصوصی می‌تواند انجام بدهد را دولت مرتکب نشود.    مدیریت بین‌الملل سازمان سینمایی کشور ادامه داد: در این راستا، امسال کار توزیع فیلم‌های ایرانی توسط موسسات دولتی انجام نخواهد شد بنابراین ما تشویق کردیم تا شرکت‌های خصوصی در این زمینه فعال شوند چون ما شرکت‌های پخش خصوصی فیلم‌های ایرانی داریم که موفق هم بوده‌اند اما کفایت، این تعداد فیلم سینمایی را نمی‌کنند.     وظیفه فارابی و موسسه رسانه‌های تصویری خدمات زیربنایی است     او خاطرنشان کرد: قطعا در بازار کن در زیر چتر سینمای ایران، یکی دو شرکت خصوصی در زمینه پخش اضافه می‌شوند و وظیفه فارابی، موسسه رسانه‌های تصویری ارائه خدمات زیربنایی است مثلا برای فارابی ارتباط با سازمان‌های بین‌المللی و بازارهای جهانی پیش بینی شده است.    تقی‌پور در پاسخ به اینکه مدیریت چتر سینمای ایران در کن برعهده کیست؟ گفت: چتری که قرار است برپا شود سرپرستی‌اش به فارابی و طبعا به مدیریت بخش بین‌الملل آن امیر اسفندیاری سپرده شده است. در میان پخش‌کنندگان بخش خصوصی هم خانم شهابی، اطبایی و یکی دو موسسه جدید ایرانی که ترجیح‌مان این است که نامشان در آنجا علنی شود کار پخش فیلم‌ها را برعهده دارند، البته کانون ایران‌نوین (خانم علیزاده)، برادران دالوند، حوزه هنری و تعدادی دیگر نیز در بازار کن حضور دارند.    او در پاسخ به اینکه بخش خصوصی همچون محمد اطبایی و کتایون شهابی خارج از چتر سینمایی ایران همیشه غرفه دارند، آیا امسال هم جدا از چتر سینمای ایران غرفه خواهند داشت، گفت: ما تلاش کردیم این دوستان امسال زیر چتر سینمای ایران باشند چون همگی برای یک هدف مشترک کار می‌کنیم و وظیفه ما حمایت از آنهاست اما دوستان ترجیح دادند امسال نیز غرفه‌ای جداگانه‌ای داشته باشند اما امیدوارم وضعیت بین‌الملل سینمای ایران به سمتی برود که آنها نیز از سال بعد زیر چتر سینمای ایران باشند.       از روز اول شرط کردم سفر خارجی نروم     این مسوول در پاسخ به اینکه آیا خودش نیز در کن حضور خواهد داشت، گفت: از روز اول شرط کردم که سفر خارجی نداشته باشم! البته شرط جالبی نیست اما معتقدم مدیران و مسوولانی باید در کن حضور داشته باشند که حضورشان مثمرثمر باشد پس قرار نیست لشکرکشی کنیم.       من اصرار دارم ایوبی به کن برود     او در عین حال خاطرنشان کرد: امسال با توجه به حضور یک فیلم کوتاه، دو فیلم سینمایی (وارونگی و فروشنده) و حضور یک داور ایرانی در بخش اصلی، سال استثنایی برای سینمای ایران خواهد بود و به همین دلیل من اصرار کردم که آقای دکتر ایوبی به عنوان مسوول سینمایی به کن بروند چون به نظرم فروشنده به عنوان یکی از فیلم‌های بخش رقابتی بیش از 80 درصد شانس دریافت جایزه دارد.      تقی‌پور در پاسخ به اینکه موسسه رسانه‌های تصویری قطعا فیلمی در کن عرضه نخواهد کرد، گفت: قطعا همینطوری خواهد بود! اما موسسه نمایندگانی در کن خواهد داشت.    موسسه عهده‌دار وظایف زیر بنایی شده است از جمله راه‌اندازی مرکز اطلاعات سینمای کشور به زبان انگلیسی، پایگاه خبری سینمای ایران، چند وب سایت اطلاع‌رسانی دیگر برای تشویق سرمایه‌گذاری و تاسیس مرکز ملی آپلود فیلم‌های ایرانی که از برنامه‌های درازمدت ماست.     چرا امسال سینمای ایران در کن پاویون ندارد؟     او در پاسخ به اینکه چرا امسال پاویون در کن برای سینمای ایران تدارک دیده نشده، گفت: به نظرمان چتر سینمای ایران و پاویون با هم ضرورتی نداشت به هرحال علاوه بر صرفه‌جویی در بخش هزینه، احساس کردیم کارهایی که می‌خواهیم انجام بدهیم را می‌توانیم در زیر چتر سینمای ایران پیگیری کنیم.       کدام مدیران عازم کن می‌شوند؟     این مدیر فرهنگی در پاسخ به اینکه کدام یک از مدیران سینمایی عازم کن خواهد شد به ایسنا گفت: غیر از یکی دو نفر و شخص آقای ایوبی که به اصرار من قرار است بروند _‌به خاطر سال استثنایی سینمای ایران _ که البته امیدوارم که بروند؛ بقیه مدیران یکی، دو نفر هستند.    او اظهار امیدواری کرد که برنامه جامع فعالیت‌های بین‌المللی سینمای ایران که در حال تدوین است به زودی ابلاغ و به تدریج از این آشفتگی‌ای که در عرصه بین‌المللی سینمای ایران شاهدیم فاصله بگیریم و به جایگاه واقعی آن برسیم.     موسسات سازمان سینمایی فیلم ارایه نمی‌کنند     تقی‌پور در پایان در پاسخ به اینکه قطعا هیچ‌کدام از موسسات و بنیاد فارابی که زیر مجموعه سازمان سینمایی است، فیلمی در کن ارائه نخواهد کرد، گفت: قطعا از طرف موسسه رسانه‌های تصویری فیلمی ارائه نخواهد شد اما یک فیلم را قبل از اینکه من مسوولیت‌ قبول کنم، بنیاد سینمایی فارابی پخشش را بر عهده گرفته بود بنابراین احتمالا فارابی یک فیلم داشته باشد. اما موضوع مرکز گسترش یک موضوع جداگانه‌ای است چون جایگزین دیگری در بخش، پخش فیلم‌های کوتاه و مستند در عرصه جهانی نداریم بنابراین به محض اینکه موسسه‌ای در بخش خصوصی در این حوز فعال شود، مرکز گسترش به وظایف زیربنایی‌اش می‌رسد.      همچنین طبق پیگیری خبرنگار سینمایی ایسنا از سینماگرانی که در جشنواره‌ی فیلم کن حضور خواهند داشت، رضا میرکریمی، کمال تبریزی از جشنواره‌ی جهانی فجر و محمد مهدی عسگرپور (کارگردان) برای شرکت در اجلاس فیاپف به عنوان یکی از اعضاء آن در این رویداد حضور خواهند داشت.    علیرضا تابش، امیر اسفندیاری، وحید اسفندیاری و کامیار محسنین از بنیاد سینمایی فارابی در این رویداد حضور خواهد داشت.      از میان شرکت‌های توزیع و تولید فیلم‌های ایرانی، محمد اطبایی (مستقل‌های ایرانی)، کتایون شهابی، برداران دالوند از آریا صنعت هنر، علی نوری اسکویی از شرکت انیمیشن اشراق، نگین موسوی و میثم معراجی از فیلمیران، نمایندگانی از مرکز گسترش سینمای مستند و تجربی و حوزه هنری در این رویداد سینمایی حضور خواهند داشت.         ایرج تقی‌پور        ,فرهنگي و هنري - سينما و تئاتر,قرار نیست به «کن» لشکرکشی کنیم,چهارشنبه ۲۲ اردیبهشت ۱۳۹۵ - ۰۰:۴۸,
پرچم افراشته شده کشور ایران در محل برگزاری جشنواره فیلم کن بر زمین افتاد و با گذشت دو روز، در کمال بی‌مسؤولیتی دست‌اندرکاران فرانسوی جشنواره، مجددا برافراشته نشده است.    به گزارش خبرنگار سینمایی خبرگزاری دانشجویان ایران (ایسنا) از کن، پرچم هر کدام از کشورهایی که در جشنواره فیلم کن اثری دارند یا در بازار فیلم آن حضور دارند، در محل برگزاری جشنواره نصب شده است، اما شدت باد و طوفان در روزهای اخیر باعث شد که دو روز گذشته پرچم ایران بر زمین بیافتد.    این درحالی است که پرچم کشورهای دیگر همچنان برپاست؛ اما مسؤولان برگزاری جشنواره نسبت به برافرازی دوباره‌ی پرچم جمهوری اسلامی ایران اقدام نکرده‌اند.    به گزارش ایسنا، این درحالی است که تعدادی از ایرانیان حاضر، از برگزارکنندگان جشنواره فیلم کن خواسته‌اند تا پرچم ایران دوباره نصب شود.    اگرچه ایران فیلمی را به طور رسمی در بخش رقابتی این جشنواره ندارد، ولی در بخش بازار فیلم شرکت کرده است و قاعدتا باید پرچم ایران هم مانند کشورهای مشابه در محل برگزاری این جشنواره نصب شود.       پرچم      ,فرهنگي و هنري - سينما و تئاتر,افتادن پرچم ایران در محل برگزاری جشنواره کن و بی‌توجهی مسؤولان,دوشنبه ۳۰ اردیبهشت ۱۳۹۲ - ۱۰:۰۰,
فیلم فروشنده جدیدترین ساخته اصغر فرهادی توسط استودیو آمازون و گروه مدیا کوهن در سینماهای آمریکا اکران می‌شود.    به گزارش خبرگزاری دانشجویان ایران (ایسنا)، حق نمایش فیلم فروشنده به کارگردانی اصغر فرهادی در آمریکا پیش از رونمایی در بخش رقابتی جشنواره فیلم کن، به کمپانی آمازون واگذار شد.    فیلم فروشنده که به‌عنوان آخرین فیلم به بخش رقابتی جشنواره کن اضافه شد، برای کسب جایزه نخل طلای کن - بهترین فیلم این رویداد سینمایی - با 20 فیلم دیگر رقابت خواهد کرد.    به گزارش ورایتی، داستان این فیلم که در آن، شهاب حسینی و ترانه علیدوستی بازیگران فیلم‌های قبلی فرهادی، نقش‌های اصلی را برعهده دارند، داستان زن و مردی است که مجبور می‌شوند به یک خانه جدید نقل مکان کنند و در آنجا با مستاجر قبلی خانه دچار چالش می‌شوند.    تهیه‌کننده و پخش‌کننده جهانی فیلم فرشنده کمپانی فرانسوی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به‌دلیل آن‌که اخیرا فیلمی با نام فروشنده در فرانسه ساخته شده است، با عنوان فرانسوی (LE CLIENT) مشتری خواهد بود.    فروشنده روز 21 می (اول خرداد) یک روز قبل از مراسم اختتامیه و به‌عنوان آخرین فیلم بخش رقابتی در دو سانس 12 ظهر و 22 شب به وقت محلی روی پرده می‌رود و قرار است از ماه نوامبر در فرانسه اکران عمومی شود.       ,فرهنگي و هنري - سينما و تئاتر,آمازون امتیاز اکران فیلم «فروشنده» را خرید,چهارشنبه ۲۹ اردیبهشت ۱۳۹۵ - ۱۷:۱۲,"سینما,هالیوود,جشنواره فیلم کن"
گزارش منتشره دولت از بررسی ابعاد مختلف دستبرد دولت آمریکا به دارایی ایران، از نقش پررنگ بانک مرکزی و دولت قبل در دوره حدود هفت ماهه سال 1387 حکایت دارد. این در حالی است که معاون سابق پارلمانی بانک مرکزی معتقد است که باید این گزارش حاوی جزئیات شفاف‌تری در رابطه با خرید و فروش اوراقی که به ضبط دارایی دو میلیارد دلاری منتهی شد، باشد. در عین حال که پاسخگویی مسوولان حاضر در این جریان حدود 15 ساله از الزامات رفع ابهام آن است.  به گزارش خبرنگار ایسنا، روز گذشته-دوشنبه- دولت با انتشار بیانیه‌ای تا حدودی از ماجرای توقیف دارایی دو میلیارد دلاری پرده برداشت. در این گزارش ضمن بررسی و تشریح ابعاد حقوقی و سیاسی موضوع و همچنین رای‌های دادگاه آمریکا و روند خرید اوراق و توقیف، برخی ابهامات نیز مطرح است و به گونه ای به این سوال که تعلل در فروش اوراق با توجه به همزمانی با اعمال تحریم ها، مربوط به چه زمانی بوده، پاسخ داده می شود و این گونه قابل استنباط است که عدم فروش اوراق در دوره ریاست طهماسب مظاهری در بانک مرکزی اتفاق افتاده است.  این در حالی است که در بیانیه این گونه اعلام شده است که چرا با وجود هشدارهای منابع خارجی، مراکز ذیربط داخلی و نهادهای عالی - که در گزارش ها و مکاتبات مسئولان و مقامات ارشد کشور موجود است- ، درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟    جدای از اینکه مسئولان وقت می توانند با ارائه توضیحاتی در این باره ابهامات موجود را برطرف کنند، حیدر مستخدمین حسینی که در دوره طهماسب مظاهری و بازه کوتاهی در زمان محمود بهمنی در سمت معاون پارلمانی بانک مرکزی بوده عنوان می کند که پاسخگویی در مورد ماجرای خرید و فروش اوراق نباید محدود به یک دوره خاص باشد و لازم است تا تمامی دوران در این باره بنا بر میزان مسئولیت خود پاسخ دهند. وی البته معتقد است که گزارش منتشره باید جامع تر بوده و جزئیات بیشتری را به عموم مردم ارائه کند.      وی با اشاره به این‌که عنوان شده اوراق از سال 1375 و به مدت حدود 15 ساله خرید و فروش شده بیان کرد که باید اعلام شود انگیزه اصلی از چرایی خرید این اوراق و حتی فروش آن چه بوده و چه کسانی در آن دخیل بوده‌اند؟      معاون سابق پارلمانی بانک مرکزی با اشاره به این‌که مسئولیت موضوع پیش آمده تنها محدود به یک گروه خاص نبوده و در دوره چند ساله خرید و فروش اوراق باید تمامی افراد و سازمان‌های مرتبط پاسخگو باشند، اظهار کرد: به هرحال نمی‌توانیم بگوییم که رئیس جمهوری وقت در این موضوع دخالت نداشته، چرا که بانک مرکزی هر ساله مجمع عمومی برگزار می‌کند و رئیس آن، رئیس جمهور است؛ بنابراین چطور ممکن است تصمیم به این مهمی برای خرید و فروش اوراق گرفته شده باشد ولی رئیس جمهور وقت در جریان آن قرار نگیرد.      مستخدمین حسینی گفت: حتی اگر بگذریم از این‌که در دوران کدام رئیس جمهور خرید و فروش اوراق انجام شده، باید به این موضوع توجه کرد که آیا در سه سال گذشته و در حالی که موضوع خرید و فروش به اتمام رسیده، رئیس جمهور وقت که در مجمع عمومی بانک مرکزی حاضر شده، در این رابطه بررسی و بحثی با مسوولان بانک مرکزی داشته است؟      وی این را هم گفت آیا روسای جمهور قبلی در مجامع عمومی از روسای بانک مرکزی و معاونان آنها پرسیدند که چرا باید این اوراق را در شرایط خاص خرید کنیم و چرا در زمانی که اکنون مورد توجه قرار گرفته به فروش نرسانده‌ایم؟    معاون سابق پارلمانی بانک مرکزی همچنین با بیان این‌که اگر فرض را براین بگذاریم که روسای جمهور در این موضوع کوتاهی کرده‌اند، آنگاه باید روسای بانک مرکزی و معاونان آنها پاسخگو باشند، افزود: گزارش منتشره دولت درباب بررسی که برای توقیف دو میلیارد دلار دارایی انجام داده باید حاوی تمامی این اطلاعات و برطرف کردن ابهاماتی از این دست باشد.      مستخدمین حسینی در ادامه به نقش پررنگ معاونان ارزی و کمیسیون ارزی بانک مرکزی در رقم خوردن چنین تصمیماتی اشاره کرد و گفت: حتی وقتی که موضوع رئیس جمهور را کنار می‌گذاریم باید به اهمیت تصمیم‌گیری‌ها در حوزه ارزی بانک‌ها توجه داشت. چنین مواردی به سایر معاونان بانک مرکزی ارتباطی پیدا نمی‌کند و آنها در آن مداخله‌ای ندارند ولی نمی‌توان از نقش پررنگ معاونان ارزی که عمدتا باید با هماهنگی رئیس کل بانک مرکزی در رابطه با خرید و فروش اوراق در حوزه بین‌الملل اقدام کنند، گذشت.    وی تاکید کرد که گزارش منتشره دولت باید حاوی این موضوع نیز باشد که این اوراق ضمن این‌که چرا در زمان خاصی که اکنون دولت بر آن تاکید دارد خریداری شده، این موضوع را نیز شفاف کند که زمان سررسید اوراق چه دوره‌ای بوده و چرا در آن موقع فروش انجام نشده است یا این‌که آیا امکان فروش وجود داشته یا نه. به طور حتم رئیس کل و معاون ارزی این دوره پاسخ‌های خود را بیان خواهند کرد.  مستخدمین حسینی در این رابطه به این موضوع اشاره کرد که بدون تردید در جریان مذاکرات هسته‌ای اخیر و اجرایی شدن برجام حتما باید ماجرای خرید و فروش این اوراق و مسدود یا ضبط شدن آن مورد توجه قرار گرفته باشد و در این رابطه نیز لازم است تا توضیحات بیشتری از سوی وزارت امور خارجه ارائه شود.  تاکید معاون سابق پارلمانی بانک مرکزی در حالی مطرح می شود که در بازه حدود 20 سال گذشته از شروع خرید و فروش اوراق، اواخر دولت ششم و همچنین دولتهای هفتم، هشتم، نهم، دهم و اخیرا یازدهم است. این در حالی است که در این دوران نوربخش تا سال 1382 در بانک مرکزی حضور داشته و آخرین معاون ارزی وی محمد جعفر مجرد است که در دوره شیبانی - مدیرعامل بعدی بانک مرکزی - و از سال 1382 تا 1386 نیز در این سمت حضور داشته است. بعد از اینکه شیبانی از بانک مرکزی استعفا داد، احمدی نژاد-رئیس‌جمهور وقت - طهماسب مظاهری را جایگزین وی کرد که او نیز در مدت کمتر از یک سال از حضور خود در بانک مرکزی، رضا راعی را به عنوان جانشین مجرد برگزید؛ دوره ای که اکنون انگشت اتهام به چرایی عدم فروش کامل اوراق قرضه و دردسرهای بعدی به سمت آن نشانه رفته است.  اما بعد از رفتن مظاهری، محمود بهمنی به بانک مرکزی آمد که وی البته با برداشتن راعی، برهانی، سید علی و در ادامه مینو کیانی را در سالهای حضورش تا 1392، در سمت معاونت ارزی قرار داد، اما بعد از ورود ولی الله سیف به بانک مرکزی باز هم معاونت ارزی تغییر کرد و غلامعلی کامیاب جایگزین وی شد. این درحالی است کارشناسان همواره نسبت به تغییرات سریع در معاونت ارزی بانک مرکزی و عدم ثبات در آن منتقد هستند.     ,اقتصادي - بانك، بيمه، بورس,ابعادی تازه از پرونده سرقت دو میلیارد دلاری,سه‌شنبه ۲۸ اردیبهشت ۱۳۹۵ - ۱۴:۳۶,"بانك مركزي,دارایی 2 میلیارد دلاری"
کارگروه ویژه هیأت دولت که به دستور رئیس جمهوری و تصویب هیأت دولت و به منظور بررسی ابعاد مختلف دستبرد دولت آمریکا به دارایی‌های ملت شریف ایران تشکیل شده بود گزارش خود را در قالب بیانیه ای منتشر کرد.    به گزارش گروه دریافت خبر خبرگزاری دانشجویان ایران (ایسنا)، در پی دستبرد دولت آمریکا به اموال کشورمان به بهانه حکم واهی دیوان عالی این کشور، به دستور رئیس جمهوری و تصویب هیأت وزیران، کارگروهی ویژه با مسئولیت وزیر امور اقتصادی و دارایی مامور بررسی حکم مصادره اموال کشورمان در آمریکا و پیگیری استیفای این حقوق شد.    این کارگروه که مسئولیت آن با دکتر طیب نیا وزیر امور اقتصادی و دارایی و متشکل از وزرای امورخارجه، اطلاعات، دادگستری و رئیس کل بانک مرکزی جمهوری اسلامی ایران است، موظف شد حکم دادگاه آمریکایی در زمینه مصادره دو میلیارد دلار از اموال کشورمان را از ابعاد مختلف از جمله تعیین عوامل دخیل در این خصوص به صورت جامع و دقیق بررسی و برای پیگیری و استیفای حقوق دولت جمهوری اسلامی ایران پیشنهاد لازم را ارائه کند.    در بیانیه کارگروه ویژه هیأت دولت تاریخچه دقیقی از خصومت دولت و کنگره آمریکا علیه جمهوری اسلامی ایران و نیز احکام صادر شده درخصوص توقیف دارایی های کشورمان به بهانه پرداخت غرامت به خانواده آمریکایی های کشته شده در لبنان ارائه شده است.    این کارگروه در بیانیه خود متذکر شده است که در مسیر بررسی جامع و دقیق این موضوع گزارش ها، اسناد و مکاتبات وزارت امور خارجه، شورای عالی امنیت ملی، بانک مرکزی، مرکز امور حقوق بین المللی و نهاد ریاست جمهوری مربوط به این پرونده را مد نظر قرار داده است.    در این بیانیه آمده است که اقدامات خصمانه کنگره و دولت آمریکا علیه ملت ایران که با تصویب و تنفیذ قوانین جدید در جریان رسیدگی به یک پرونده بی اساس توسط مرجع مستقل قضائی مداخله کرده اند؛ و رویکرد دستگاه قضایی امریکا که اصل مصونیت دولت ها را زیرپا گذاشته و حکم به تعرض به اموال بانک مرکزی که متعلق به تمامی ملت ایران است داده است؛ نه تنها در تاریخ رسیدگی های قضائی بی سابقه است؛ بلکه تخلف آشکار نسبت به قواعد آمره حقوق  بین الملل و مصداق کامل یک راهزنی بین المللی به شمار می رود. این اقدام، برگ دیگری بر پرونده خصومت های کینه توزانه هیأت حاکمه امریکا بر علیه ملت ایران افزوده است و سند روشن دیگری بر تجاوزگری حکومت امریکا در نقض قواعد حقوق بین الملل و تقابل با مبانی عدالت و انصاف در جامعه جهانی است. مقابله جدی و قاطع با این دستبرد غیر قانونی، با بهره گیری از همه امکانات، باید ادامه یابد و همچون دیگر حقوق مسلم ملت در همه مراجع بین المللی دنبال شود.  این بیانیه ضمن بیان تاریخچه سرمایه گذاری های جمهوری اسلامی ایران در خارج از کشور به صراحت اعلام کرده است که در مقطعی مشخص شده است اوراق خریداری شده در مخاطره قرار دارد اما بانک مرکزی در دولت قبل علیرغم هشدارهای متعدد تنها بخش اندکی از آنها را به فروش رسانده است.    بیانیه در ادامه با بیان اینکه ابهاماتی در خصوص اقدامات موثری که می باید توسط مسئولان وقت برای حفظ اموال ملت ایران انجام می گرفته این سوال را مطرح می کند که چرا با وجود هشدارهای منابع خارجی، مراکز ذیربط داخلی و نهادهای عالی - که در گزارش ها و مکاتبات مسئولان و مقامات ارشد کشور موجود است- ، درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟  در ادامه این بیانیه پیشنهاد شده است که با توجه به بررسی های به عمل آمده و از آنجا که این پرونده صرفاً یک مورد خاص حقوقی یا سیاسی یا بانکی نبوده و با موضوع امنیت ملی مرتبط می باشد، ضرورت دارد ادامه بررسی و تصمیم گیری در این خصوص علاوه بر دولت در شورای عالی امنیت ملی نیز دنبال شود.  گفتنی است در این راستا دولت یازدهم سوای از تشکیل کارگروه ویژه اقدامات دیگر حقوقی و دیپلماتیک دیگری را نیز برای استیفای حقوق ملت ایران در دستور کار قرار داده است که از جمله آنها می توان به صدور بیانیه جنبش عدم تعهد در محکومیت اقدام فراقانونی دولت آمریکا علیه جمهوری اسلامی ایران اشاره کرد که این اقدام ناشی از رایزنی های فشرده دیپلماتیک کشورمان با اعضای این جنبش بود.  رییس جمهوری نیز در جریان سفر اخیر خود به استان کرمان تاکید کرده بود که گزارش کامل کارگروه ویژه هیأت دولت در خصوص بررسی دستبرد به اموال ملت ایران در آمریکا منتشر و به استحضار مردم شریف کشورمان خواهد رسید.    متن کامل بیانیه کارگروه ویژه هیأت دولت جمهوری اسلامی ایران  در خصوص دستبرد به دارایی های ملّت ایران در آمریکا به شرح ذیل است:    بسمه تعالی  مردم شریف و آگاه ایران؛  در تاریخ اول اردیبهشت ماه 1395 دیوان عالی ایالات متحده آمریکا تحت تأثیر و فشار قوای مقننه و مجریه آن کشور و در سرپیچی آشکار از قواعد آمره حقوق بین الملل و حتی مبانی قانون اساسی آمریکا، از ابطال آرای دادگاه نیویورک که در تاریخ 23 خرداد و 6 آبان 1387 حدود 75 /1 میلیارد دلار از دارایی های متعلق به مردم ایران را مصادره و در اختیار شاکیان پرونده موسوم به پترسون قرار داده بود، خودداری کرد. به دنبال این اقدام غیرقانونی و در ادامه پی-گیری های قبلی بنا به دستور ریاست محترم جمهوری اسلامی و مصوبه هیأت وزیران، کارگروه ویژه ای تشکیل شد و گزارش ها، اسناد و مکاتبات وزارت امور خارجه، شورای عالی امنیت ملی، بانک مرکزی، مرکز امور حقوق بین المللی و نهاد ریاست جمهوری مربوط به این پرونده را مورد بررسی قرار داد و گزارش مربوطه در 16 صفحه را در تاریخ 11 /2/ 1395 تقدیم هیئت دولت نمود.  طبق دستور ریاست محترم جمهور و براساس پایبندی دولت تدبیر و امید به اصل شفافیت و حق همگانی در دسترسی به اطلاعات و با رعایت مصالح عمومی، ذیلاً خلاصه گزارش به اطلاع مردم شریف و آگاه ایران می رسد:  الف ) روند اقدامات سیاسی و قضایی در آمریکا در تعرَض به اموال ایران:  1) درسال 1363 (1984) دولت آمریکا به حمایت از رژیم بعثی صدام، عراق را از فهرست  دولت های حامی تروریسم حذف و جمهوری اسلامی ایران را به این فهرست اضافه نمود.  2) در سال 1375 (1996)، کنگره آمریکا با نقض قاعده مسلم مصونیت دولت ها در حقوق بین الملل و قوانین داخلی آمریکا، با تغییر قانون داخلی مصونیت دولت ها Foreign Sovereign Immunities Act (FSIA) ، به اتباع ایالات متحده که در عملیات تروریستی خسارت دیده اند اجازه داد در دادگاه های آمریکا علیه کشورهایی که درفهرست دولت های حامی تروریسم قرار دارند اقامه دعوا و ادعای خسارت نمایند.  3) در همان سال (1996)، کنگره آمریکا با تصویب تبصره فلاتو Flatow Amendment به  دادگاه های آمریکا اجازه داد برای به اصطلاح قربانیان تروریسم مبالغ هنگفتی معادل ده ها برابر خسارات وارده به عنوان خسارات تنبیهی علیه کشور حامی تروریسم تعیین کنند.  4) بر اساس دو مصوبه فوق، که هر دو مخالف مبانی شناخته شده حقوق بین الملل است، دادگاه های امریکا احکامی به ارزش میلیاردها دلار علیه جمهوری اسلامی ایران (و برخی دولت های دیگر فهرست به اصطلاح حامیان تروریسم) و به نفع مدعیان خسارت در اقدامی در لبنان و فلسطین اشغالی صرفا بر اساس ادعاهای سیاسی و بدون آنکه هیچگونه سند و مدرکی دال بر دخالت ایران ثابت شود صادر کردند.  5) در تاریخ 9 خرداد 1382 (30 می 2003) به موجب یکی از احکامی که در این قالب و بدون هیچ مبنای حقوقی و واقعی علیه جمهوری اسلامی ایران صادر شد، دادگاه واشنگتن دی سی به بهانه واهی شکایت خانواده های 241 نظامی کشته شده در انفجار مقر تفنگداران آمریکایی در بیروت در سال 1362 (1983م)، به ناروا جمهوری اسلامی ایران را مسئول شمرد.  6) در تاریخ 16 شهریور 1386 (7 سپتامبر 2007) همان دادگاه در حکم ناروای دیگری، ایران را به پرداخت 6 /2 میلیارد دلار به عنوان غرامت به بیش از هزار نفر از اعضای خانواده کشته شدگان حوادث تروریستی محکوم کرد، که پرونده پترسون نامیده می شود و مبنای ضبط غیرقانونی اوراق قرضه بانک مرکزی به ارزش حدود 75 /1 میلیارد دلار قرار گرفته است.  7) در تاریخ دی ماه 1386 (ژانویه 2008)، کنگره آمریکا در تداوم رویکرد خصمانه علیه ملت ایران و در قالب قانون بودجه نظامی سال 2008، بار دیگر قانون مصونیت دولت ها (FSIA) را اصلاح نمود، بر اساس این اصلاحیه اجازه ضبط اموال دولت های به اصطلاح حامی تروریسم در اجرای احکام دادگاه های آمریکایی داده شده است. این مصوبه، که نه تنها مخالف قوانین آمره حقوق بین الملل است بلکه موازین قانون اساسی آمریکا در مورد تفکیک قوا را نیز نقض می کند، امکان اقدام تجاوزکارانه در اجرای احکام غیرقانونی دادگاه های آمریکا برای دستبرد به اموال جمهوری اسلامی ایران را فراهم کرد. این اصلاحیه در تاریخ 8 بهمن 1386 (28 ژانویه 2008) با امضای بوش، رییس جمهور وقت آمریکا اجرایی شد.  8) در تاریخ 23 خرداد 1387 (12 ژوئن 2008)شعبه جنوب نیویورک دادگاه فدرال آمریکا نخستین دستور دستبرد و مصادره اوراق قرضه مربوط به بانک مرکزی را در اجرای حکم خسارت 6 /2 میلیارد دلاری در پرونده پترسون صادر نمود.  9) در تاریخ 6 آبان 1387 (27 اکتبر 2008) همین دادگاه دستور مصادره اوراق قرضه به مبلغ 75 /1 میلیارد دلار را که نزد شرکت لوکزامبورگی کلیراستریم در حساب بانکی آن شرکت در سیتی بانک نیویورک بود صادر کرد. در سال 2008 میلادی آرای متعدد اجرایی دیگری نیز برای توقیف و ضبط همین اوراق قرضه از سوی شعبه جنوب نیویورک دادگاه فدرال آمریکا صادر شد.  10) در تاریخ 2 تیر 1388 (23 ژوئن 2009)، قاضی دیگری در شعبه جنوب نیویورک دادگاه فدرال آمریکا نسبت به ارتباط حساب نزد سیتی بانک و شرکت کلیراستریم با بانک مرکزی جمهوری اسلامی ایران تشکیک نمود و ضمن تایید ادامه توقیف مبلغ 75 /1 میلیون دلار، خواستار ارائه ادله اطراف دعوا شد که این مراحل برای مدتی ادامه داشت.  11) در دی ماه 1390 (ژانویه 2012)، کنگره آمریکا در یک اقدام بی سابقه و خلاف حقوق بین الملل و قانون اساسی آمریکا و در تلاش برای رفع ایرادات مربوط به مصونیت بانک مرکزی و عدم ارتباط مستقیم اوراق قرضه با آن بانک، در قانون کاهش تهدید ایران و حقوق بشر سوریه (Iran Threat Reduction and Syria Human Rights Act of 2012) اقدام به تعیین مصداق نموده و مشخصاً اوراق قرضه متعلق به بانک مرکزی در حساب شرکت کلیراستریم در سیتی بانک نیویورک را برای پرداخت بخشی از ادعای خسارات مدعیان تعیین کرد.  12) در تاریخ 16 بهمن 1390 (5 فوریه 2012)، اوباما رئیس جمهور امریکا، دستور اجرائی شماره 13599 را صادر نمود که بر اساس آن کلیه دارایی های جمهوری اسلامی ایران منجمله اموال بانک مرکزی در قلمرو ایالات متحده مسدود شد.  13) در تاریخ 10 اسفند 1391 (28 فوریه 2013) شعبه جنوب نیویورک دادگاه فدرال آمریکا با استفاده از قانون جدید و با تکیه بر تصمیمات قبلی خود، استدلال های مربوط به مغایرت حکم قبلی با قوانین بین المللی و داخلی آمریکا را رد نمود و حکم بی پایه قبلی خود به نفع شاکیان را ابرام کرد. در 18 تیر1393 (9 ژوئیه 2014) دادگاه تجدیدنظر شعبه جنوب نیویورک دادگاه فدرال آمریکا رأی قبلی را تأیید نمود.  14) در تاریخ اول اردیبهشت 95 (20 آوریل 2016)، دیوان عالی آمریکا، ایراد قانون اساسی وکلای بانک مرکزی جمهوری اسلامی ایران در مورد تعیین مصداق توسط کنگره را وارد ندانست و رأی های قبلی را تأیید کرد.     جدول 2     لازم به ذکر است که شورای عالی امنیت ملی جمهوری اسلامی ایران بلافاصله پس از تصویب اصلاحیه فلاتو در سال 1375، موضوع را در دستور کار خود قرار داد و ضمن بررسی دقیق کلیه روش های مقابله سیاسی و حقوقی و تصمیم گیری در مورد برخورد با اقدامات غیرقانونی آمریکا، تصمیم به عدم پذیرش صلاحیت دادگاه های آمریکا گرفت و دستورات لازم به دستگاه های کشور برای اجتناب از به مخاطره افتادن دارایی های کشور را صادر نمود.  در همین راستا و بر اساس تدابیر متخذه، در سال 1378، مجلس شورای اسلامی، ضمن غیرقانونی شمردن مصوبات کنگره امریکا و صرفاً به عنوان عمل متقابل و برای جلوگیری از نقض مقررات و موازین حقوق بین الملل، طرح قانونی صلاحیت دادگستری جمهوری اسلامی ایران برای رسیدگی به دعاوی مدنی علیه دولت های خارجی را تصویب و در سال 1391 اختیارات دادگستری در این زمینه را گسترش داد. بر اساس این دو قانون، دادگاهای جمهوری اسلامی ایران تا کنون احکامی به ارزش دهها میلیارد دلار به نفع اتباع جمهوری اسلامی ایران که از اقدامات خلاف قانون ایالات متحده خسارت دیده اند صادر نموده اند.  ب ) فرآیند سرمایه گذاری خارجی ایران ازطریق خرید اوراق قرضه وچالش های آن:  1) بانک مرکزی از سال 1378 تا سال 1387، ضمن نگهداری بخش عمده دارایی های خود به ارزهای معتبر بین المللی غیردلاری همچون ین و یورو،قسمتی از دارایی های خود را نیز به صورت اوراق قرضه دلاری سرمایه گذاری نموده است، که ناشران آن در زمره نهادهای مالی معتبر اروپائی یا نهادهای عمده بین المللی بوده اند.  2) اوراق قرضه دلاری مسدود شده بانک مرکزی نزد شرکت کلیراستریم Clear Stream که یک شرکت امین اوراق ثبت شده در لوگزامبورک با کارکرد بین المللی است سپرده گذاری شده بود.  3) بخشی از اوراق قرضه دلاری مورد بحث اوراقی است که توسط مرجع ناظر آمریکایی تأیید و با علامت شناسایی US مشخص می‌گردد. این دسته از اوراق جمعاً به ارزش قریب به 2 میلیارد دلار از سوی شرکت کلیراستریم نزد سیتی بانک نیویورک به امانت گذاشته شده که 75 /1 میلیارد دلار آن از سال 1387 مسدود و سپس ضبط شده است.  4) خرید اوراق قرضه دلاری مذکور تا اردیبهشت 1386 ادامه یافته است.  5) ازنیمه دوم سال 1384 (2005) اقدامات خصمانه علیه جمهوری اسلامی ایران توسط قوای مقننه،قضائیه و مجریه ایالات متحده اوج گرفته و قوانین، احکام قضایی و دستورات اجرایی برای ضبط اموال ایران به نفع شاکیان صادر شد که در بخش قبلی به آن اشاره شد. از سال 1385 تا 1387 (2006 تا 2008) اقدامات خصمانه قدرت های بزرگ علیه ایران نیز به اوج خود رسید، و طی سه قطعنامه‌ی ظالمانه 1737، 1747 و 1803 شورای امنیت سازمان ملل متحد، ایران با عنوان ساختگی تهدید برای صلح و امنیت بین المللی، تحت فصل هفتم منشور و ماده چهل ویک آن قرارگرفت و در بعد اقتصادی،محدودیت ها و تحریم‌های متعددی بر صنعت هسته ای و اقتصاد ایران تحمیل شد. درحوزه بیمه و بانک، مصوبات کنگره آمریکا درسال 1386(2007م) دامنه تحریم را به بیمه‌ها درسطح بین المللی کشاند و بحث توقیف اموال ودارائی های برخی اشخاص ایرانی مطرح گردید. این تلاش ها سبب شد تا در فروردین 1387 (آوریل 2008م) تعداد چهل بانک از جمله UBS سوئیس، HSBC انگلستان، CommerzBank و Deutsche Bank آلمان و بانکهای کویت، ژاپن، کره جنوبی ناگزیر شدند که انتقال پول بانک‌های ایرانی را متوقف نمایند.  6) بانک مرکزی تمامی اوراق قرضه خود نزد کلیراستریم را در بهمن 1386 (فوریه 2008) به یک بانک ایتالیایی به نام UBAE منتقل نمود و مقدار کمی از آن را به فروش رساند. بانک مزبور هم این اوراق را در حسابی به نام UBAE Client در همان مؤسسه کلیراستریم سپرده گذاری نمود.  7) دفتر نظارت بر دارایی های خارجی وزارت خزانه داری آمریکا (OFAC) در سال 1387 (2008) به سیتی بانک دستور داد که حساب مرتبط با بانک مرکزیِ مؤسسه کلیراستریم را مسدود نماید. احکام دادگاه ها نیز به شرح مندرج در بخش قبل مبنی بر توقیف 75 /1 میلیارد دلار از 23 خرداد 87 صادر گردید.  ج) ابهامات:  1) پس از آنکه از سال 1386 به بعد، مشخص شد اوراق خریداری شده در مخاطره قرار دارد، بانک مرکزی علیرغم هشدارهای متعدد تنها بخش اندکی از آنها را به فروش رسانده است.  2) اقدام بانک مرکزی در سال 1387 درمورد آزاد سازی و انتقال قسمت عمده اوراق مذکور، صرفاً به نگهداری آن در همان مؤسسه کلیراستریم تحت یک حساب دیگر انجامیده است.  د ) جمع بندی:  1) اقدامات خصمانه کنگره و دولت امریکا علیه ملت ایران که با تصویب و تنفیذ قوانین جدید در جریان رسیدگی به یک پرونده بی اساس توسط مرجع مستقل قضائی مداخله کرده اند؛ و رویکرد دستگاه قضائی امریکا که اصل مصونیت دولت ها را زیرپا گذاشته و حکم به تعرض به اموال بانک مرکزی که متعلق به تمامی ملت ایران است داده است؛ نه تنها در تاریخ رسیدگی های قضائی بی سابقه است؛ بلکه تخلف آشکار نسبت به قواعد آمره حقوق بین الملل و مصداق کامل یک راهزنی بین المللی به شمار می رود. این اقدام، برگ دیگری بر پرونده خصومت های کینه توزانه هیأت حاکمه آمریکا بر علیه ملت ایران افزوده است و سند روشن دیگری بر تجاوزگری حکومت امریکا در نقض قواعد حقوق بین الملل و تقابل با مبانی عدالت و انصاف در جامعه جهانی است. مقابله جدی و قاطع با این دستبرد غیر قانونی، با بهره گیری از همه امکانات، باید ادامه یابد و همچون دیگر حقوق مسلم ملت در همه مراجع بین المللی دنبال شود.  2) در رابطه با اقدامات گذشته دستگاه های مسئول داخلی در این پرونده این سؤال جدی مطرح است که با وجود انواع تحریم های خصمانه آمریکا و آرای دادگاه ها و مصوبات کنگره علیه جمهوری اسلامی ایران، و علیرغم حصول اطلاع از تلاش های هماهنگ برای دستبرد به اموال مردم ایران، و با وجود هشدارهای منابع خارجی، مراکز ذیربط داخلی و نهادهای عالی - که در گزارش ها و مکاتبات مسئولان و مقامات ارشد کشور موجود است- ، چرا درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟  ه ) اقدام:  با توجه به بررسی های به عمل آمده و از آنجا که این پرونده صرفاً یک مورد خاص حقوقی یا سیاسی یا بانکی نبوده و با موضوع امنیت ملی مرتبط می باشد، ضرورت دارد ادامه بررسی و تصمیم گیری در این خصوص علاوه بر دولت در شورای عالی امنیت ملی نیز دنبال شود. در این راستا پیشنهاد می شود شورای عالی امنیت ملی تصمیمات حقوقی و سیاسی لازم را جهت احقاق حقوق ایران در صحنه بین المللی درخصوص کلیه دارایی های تحت توقیف توسط آمریکا بعمل آورد و قوه قضائیه نسبت به هرگونه اهمال، تخلف، یا تضییع فرصت ها در زمینه حراست از اموال کشور پیگیری و اقدام نماید.   ,سياسي - دولت,ابهاماتی در خصوص عملکرد مسئولان وقت وجود دارد,دوشنبه ۲۷ اردیبهشت ۱۳۹۵ - ۱۳:۴۴,"دولت,هيات دولت,ايران و آمريكا"
مراسم اعطای جوایز شصت و نهمین دوره جشنواره بین‌المللی فیلم کن با اعطای جایزه بهترین فیلم به ساخته کن لوچ و دو جایزه برای سینمای ایران به پایان رسید.    به گزارش خبرگزاری دانشجویان ایران (ایسنا)، هیئت داوران بخش اصلی جشنواره فیلم کن 2016 در نهایت جایزه بهترین فیلم را به فیلم انگلیسی من، دنیل بلیک اعطاء کردند و فیلم فروشنده ساخته اصغر فرهادی نیز موفق به کسب جایزه بهترین فیلمنامه و بهترین بازیگر مرد برای شهاب حسینی شد.  شهاب حسینی پس از دریافت جایزه بهترین بازیگر جشنواره کن گفت: مطمئنم روح پدرم الان نظاره گر من است. از فرهادی و علیدوستی تشکر می کنم، این جایزه را از مردم دارم پس به آنها تقدیم می کنم.  خیلی خوشحالم و واقعا انتظارش را نداشتم پس از شهاب، فیلم یک جایزه دیگر هم بگیرد. فیلم های من معمولا فیلم های شادی نیستند اما خوشحالم که با جایزه هایی که تاکنون گرفتم توانستم مردم کشورم را، حداقل بخشی از آنها را خوسحال کنم. روزی به همراه فیلمبردارم برای تماشای نسخه نهایی فروشنده به سینمایی رفتیم مسئول سالن گفت بیست دقیقه برای اماده شدن فیلم لازم است و در این فاصله فیلمی برایتان بگذارم؟ گفتم اگر خسته کننده نیست بگذار و آن فیلم مد مکس ساخته جورج میلر بود همان موقع گفتم این نشانه خوبی است. این فرصت خوبی است تا از هیئت داوران و از رئبس جشنواره تشکر کنم. همچنین از دوست و تهیه‌کننده خوبم الکساندر و تیم خوبم که در کنارم بودند نیز تشکر می کنم.    فرهادی در سال 2013 نیز در با فیلم گذشته در بخش رقابتی کن حضور داشت که در نهایت توانست جایزه کلیسای جهانی جشنواره کن و همچنین جایزه بهترین بازیگر جشنواره (برنیس بژو) را کسب کند.  کن لوچ کارگردان صاحب نام انگلیسی در حالی جایزه اول جشنواره کن 2016 را تصاحب کرد که پیش از این نیز یک بار در سال 2006 موفق به کسب جایزه نخل طلا برای فیلم بادی که در علفزار پیچید شده بود.  جایزه بزرگ هیئت داوران جشنواره کن که مهمترین جایزه پس از نخل طلای بهترین فیلم است به فیلم اینجا ته دنیاست به کارگردانی خاویر دولان رسید الیور آسایاس فرانسوی برای فیلم خربدار شخصی جایزه نخل طلای بهترین کارگردانی را به خانه برد.  در سایر بخش ها جایزه هیئت داوران شصت و نهمین دوره جشنواره فیلم کن به فیلم عزیر آمریکایی به کارگردانی آندرا آرنولد از فرانسه رسید و  ژاکلین ژوزه نیز جایزه بهترین بازیگر زن جشنواره کن امسال را برای برای فیلم فیلیپینی رزای من به دست آورد.  هیئت داوران امسال جشنواره کن که امسال کتایون شهابی تهیه کننده ایرانی نیز یکی از اعضای آن بود فیلم فرانسوی Devines ساخته هودا بیامینا را برنده جایزه دوربین طلایی بهترین فیلم اول جشنواره معرفی کردند و جایزه نخل طلای بهترین فیلم کوتاه را نیز به خوانجو خیمنز کارگردان اسپانیایی برای فیلم تایم کد اعطاء کردند.    سال گذشته فیلم دیپان ساخته ژاک اودیار از فرانسه موفق به کسب جایزه نخل طلای بهترین فیلم شد.       شهاب حسینی    شهاب حسینی      ,فرهنگي و هنري - سينما و تئاتر,دو نخل طلای کن برای سینمای ایران/ اثر «کن لوچ» بهترین فیلم شد,یکشنبه ۲ خرداد ۱۳۹۵ - ۲۲:۰۷,
body,category,title,pubDate,tags
مقام‌های آمریکایی اعلام کرده‌اند که رهبر طالبان افغانستان احتمالا در جریان حمله هوایی آمریکا در نزدیکی مرز پاکستان و افغانستان کشته شده است. اداره امنیت ملی (سازمان اطلاعات) افغانستان نیز کشته شدن ملا اختر منصور را تایید کرده است.  به گزارش خبرگزاری دانشجویان ایران (ایسنا)، به نقل از خبرگزاری رویترز، ‌این مقام‌ها اعلام کرده‌اند که ملا اختر منصور، رهبر طالبان افغانستان، در حمله روز شنبه در منطقه‌ای دورافتاده در پاکستان، واقع در مرز مشترک این کشور با افغانستان در حمله هواپیمای بدون سرنشین آمریکایی کشته‌ شده است.  پیتر کوک، سخنگوی پنتاگون، حمله هوایی علیه منصور در منطقه‌ای در مرز پاکستان و افغانستان را تایید اما از ارائه اطلاعات درخصوص سرنوشت وی خودداری کرد.     ملا اختر منصور   این در حالی است که مقام‌های آمریکایی که خواستند نامشان فاش نشود، به رویترز اعلام کردند که وی احتمالا کشته شده است.  کوک گفت: ما همچنان در حال ارزیابی نتایج این حمله هستیم و در صورت دسترسی به اطلاعات بیشتر، جزییات آن را اعلام خواهیم کرد.  وی منصور را مانعی برای صلح و آشتی میان دولت افغانستان و طالبان خواند و گفت که او در طراحی حملات که تهدیدی علیه نیروهای آمریکا، افغانستان و متحدان آمریکا بود، دست داشته است.  یک مقام آمریکایی دیگر که خواست نامش فاش نشود نیز گفت: در پی این حمله هوایی منصور و یک شبه نظامی دیگر که سوار بر یک وسیله نقلیه در یک مکان دورافتاده در جنوب غربی شهر احمدوال بودند، مورد هدف قرار گرفتند.    این مقام آمریکایی گفت که نیروهای عملیات ویژه آمریکا از هواپیماهای بدون سرنشین در ماموریتی که مجوز آن از سوی باراک اوباما، رییس جمهوری آمریکا صادر شده بود، استفاده کرده‌اند.  وی افزود که این حمله ساعت شش صبح شنبه به وقت محلی افغانستان صورت گرفته است.     منطقه احمدوال   از دیگر سو جان کری، وزیر خارجه آمریکا رهبر طالبان را تهدیدی مستمر برای آمریکا و افغانستان خواند. وی تاکید کرد روسای جمهور افغانستان و پاکستان در جریان این حمله قرار داشتند.  دولت افغانستان هم با تایید خبر حمله هوایی آمریکا به ملا اختر منصور، اعلام کرد منتظر اخبار بیشتر درباره مرگ رهبر طالبان است.  دفتر ریاست جمهوری افزوده که در صورت کشته شدن ملا منصور، فرصت جدیدی برای آن گروه‌های طالبان است که می‌خواهند از جنگ و خون ریزی دست کشیده، از خاک بیگانگان به وطن برگشته و به روند صلح بپیوندند که از جانب خود افغانها پیش برده می‌شود.  ارگ ریاست جمهوری از تمامی گروه‌های طالبان خواسته که از داعیه مردم و دولت افغانستان برای تامین صلح استقبال نموده و به زندگی صلح آمیز بپیوندند.  در اطلاعیه امروز دفتر ریاست جمهوری افغانستان آمده که او (ملا اختر منصور) با پناه گرفتن در خاک بیگانه همچنان به تزویر، کتمان حقایق، کشتار مردم بیگناه، ترور، وحشت، قاچاق مواد مخدر و جلوگیری از پیشرفت و توسعه افغانستان دست می‌زد و در تداوم جنگ لجوجانه تاکید می‌کرد.  ریاست جمهوری افغانستان افراد وابسته به او را به قساوت علیه مردم متهم کرده‌ است.  در این اطلاعیه آمده که این عملیات بار دیگر نشان می‌دهد که تروریست‌ها و آنانیکه جنگ و خشونت پیشه‌شان است، در هیچ جای مصون نخواهند بود.  عبدالله عبدالله، رییس اجرایی دولت افغانستان نیز گفت در صورتی که گزارش‌ها درخصوص کشته‌ شدن ملا اختر منصور، رهبر طالبان در حملات هوایی آمریکا صحت داشته باشد، انتظار می‌رود تغییرات بزرگی در رهبری این گروه در افغانستان ایجاد شود.  در همین حال اداره امنیت ملی افغانستان تایید کرده که ملا اخترمحمد منصور، رهبر گروه طالبان عصر دیروز در حمله هوایی در ایالت بلوچستان پاکستان کشته شده است.  این اداره با صدور اعلامیه‌ای گفته که ملا منصور حوالی ساعت ۳:۴۵ عصر دیروز به وقت محلی در جاده عمومی در منطقه دالبندین ایالت بلوچستان پاکستان کشته شد.  سازمان اطلاعات افغانستان نوشته که رهبر گروه طالبان از مدتی به این سو تحت تقصیب جدی بود و دیروز در حالی که بر یک خودرو سوار بود هدف حمله هوایی قرار گرفت و همراه با سایر سرنشینان این خودرو از بین رفت.  در اعلامیه اداره امنیت ملی افغانستان ذکری از حمله هواپیمای بدون سرنشین، پهپاد، آمریکا نشده است.    هم‌زمان یک فرمانده ارشد طالبان نیز کشته شدن ملا اختر منصور را تایید کرد. ملا عبدالرئوف به آسوشیتدپرس گفت منصور در حمله هوایی جمعه شب در منطقه مرزی افغانستان و پاکستان کشته شده است.      این در حالی است که یک رهبر دیگر طالبان نزدیک به منصور که خواست نامش فاش نشود، در گفت‌وگو با رویترز خبر مرگ وی را تکذیب کرد.    این فرمانده گفت: ما این اخبار بی‌اساس را شنیده‌ایم، ‌اما این اولین بار نیست که ما این گزارش‌ها را دریافت می‌کنیم. من می‌خواستم فقط این را به شما بگویم که ملا منصور کشته نشده است.  در ماه دسامبر برخی رسانه‌ها اعلام کردند که منصور در جریان تیراندازی در منزل یک رهبر دیگر طالبان در نزدیک شهر کویته پاکستان زخمی و احتمالا کشته شده است.    در همین حال حسین حقانی، سفیر پیشین پاکستان در آمریکا، عنوان داشت که روابط نیروهای نظامی آمریکا و پاکستان تیره خواهد شد و این مساله آژانس اطلاعاتی پاکستان را در حالت آماده‌باش قرار می‌دهد.  یک مقام وزارت خارجه آمریکا اعلام کرد که پاکستان و افغانستان از این حمله اطلاع داشته‌اند، اما از بیان اینکه آیا آن‌ها پیش از این حمله از آن مطلع شده‌اند یا خیر، ‌خودداری کرد.       ,بين الملل - آسيا،خاورميانه,سازمان اطلاعات افغانستان کشته شدن رهبر طالبان را تایید کرد,یکشنبه ۲ خرداد ۱۳۹۵ - ۰۸:۴۹,
مهدی بنی‌طبا- دانشجوی دوره دکتری مالی دانشگاه علامه طباطبایی    طرح بانکداری جمهوری اسلامی ایران در سی‌ام فرودین ماه سال جاری در مجلس شورای اسلامی اعلام وصول شد و در صورت موافقت مجلس با تصویب آن بر اساس ساز و کار پیش‌بینی شده در اصل 85 قانون اساسی، شاهد بررسی جزئیاتش در کمیسیون اقتصادی مجلس در فرصت باقی‌مانده تا پایان مجلس نهم خواهیم بود. پیشتر ویرایش اولیه این طرح، تحت عنوان طرح بازنگری در قانون عملیات بانکی بدون ربا در اردیبهشت ماه 1394 در مجلس، طرح و یک فوریت آن تصویب شد.  ویرایش اولیه این طرح صرفا به بازنگری در قانون عملیات بانکی بدون ربا مصوب 1362 پرداخته بود که با انتقادات فراوان کارشناسان مواجه شد. با این حال بررسی‌ها نشان می‌دهد که طرح فعلی نسبت به ویرایش اولیه تغییرات زیادی کرده است.  ظاهرا نمایندگان مجلس برای جلب نظر موافق بانک مرکزی و وزارت اقتصاد، طرح خودشان را با مبنا قراردادن آخرین ویرایش‌ لایحه بانکداری که در جلسات مشترک بانک مرکزی و وزارت اقتصاد تدوین شده بود، تهیه کرده‌اند؛ البته تغییراتی را در برخی از فصول آن ایجاد کرده‌اند؛ عمده این تغییرات در فصول عملیات بانکی، شفافیت و پاسخگویی، نظارت و توقف، ورشکستگی و انحلال بانک‌ها ایجاد شده است.  این طرح شامل 13 فصل است که عناوین آن عبارت‌ است از :  اهداف، تعاریف و گستره شمول- شرایط تأسیس بانک - نحوه تملک سهام بانک‌ها- ساختار بانک‌ها- عملیات بانکی بدون ربا - خدمات بانکی - مقررات ناظر بر گزارشگری مالی بانک‌ها - شفافیت و پاسخگویی نظام بانکی – نظارت - مقررات انتظامی و کیفری - کانون بانک‌ها - صندوق ضمانت سپرده‌ها - توقف، ورشکستگی و انحلال بانک.  در صورت تصویب این طرح، قانون بانکداری جمهوری اسلامی ایران دربردارنده کلیه قوانین مرتبط با فعالیت بانک‌ها خواهد بود و قسمت سوم قانون پولی و بانکی کشور مصوب سال 1351 و تغییرات بعدی آن، قانون عملیات بانکی بدون ربا مصوب سال 1362 و تغییرات بعدی آن، لایحه قانونی اداره امور بانک‌ها، قانون اجازه تأسیس بانک‌های غیردولتی و سایر قوانین مرتبط با بانکداری ملغی می‌شود.     تقویت توان نظارتی بانک مرکزی بر بانک‌ها  بر اساس ادبیات اقتصادی، نظام بانکی نیازمند گسترده‌ترین سطوح نظارت است. به ویژه بعد از بحران مالی اخیر بانک‌های مرکزی و نهادهای ناظر بر نهادهای مالی و بانکی به فکر تشدید نظارت بر بانک‌ها افتاده‌اند و عمده کشورهای دنیا متعهد به پیاده‌سازی استانداردهای نظارتی بازل 3 تا سال 2018 شده‌اند. این در حالیست که نظارت بر بانک‌ها در کشور ما جدی گرفته نشده است و همین موضوع به تخلفات گسترده بانک‌ها، افزایش ریسک و ناکارآمدی نظام بانکی منجر شده است.   اضافه‌شدن هیات نظارت به ارکان بانک مرکزی  به نظر می‌رسد در طرح مجلس تلاش زیادی برای تقویت توان نظارتی بانک مرکزی شده است و با الهام از پیش‌نویس لایحه بانک مرکزی هیات نظارت به عنوان یکی از ارکان بانک مرکزی تشکیل شده است. هیات نظارت عالی‌ترین مقام ناظر بر تاسیس و فعالیت بانک‌ها و موسسات اعتباری و مسئول تدوین کلیه دستورالعمل‌های ناظر بر فعالیت بانک‌ها اعم از تجهیز و تخصیص منابع، حاکمیت شرکتی، استاندارهای حسابداری، شفافیت اطلاعات و... است. در این طرح اختیارات شورای پول و اعتبار محدود به سیاست‌های پولی و ارزی شده است.  بر اساس طراحی صورت‌گرفته توسط نمایندگان مجلس، هیات نظارت دارای ترکیبی متخصص و مستقل خواهد بود. این هیات متشکل است از رئیس کل بانک مرکزی، معاون وزیر اقتصاد و امور دارایی، معاون نظارتی بانک مرکزی، چهار اقتصاددان یا متخصص امور مالی، دبیرکل کانون بانک‌ها، دادستان کل کشور یا معاون وی. اقتصاددانان عضو این هیات با پیشنهاد رئیس کل بانک مرکزی توسط ریاست جمهوری برای مدت هفت سال منصوب خواهند شد و در طول دوره قابل عزل نخواهند بود. در صورت تغییر رئیس کل بانک مرکزی یا انقضای دوره هفت ساله، حداکثر نیمی از اعضای مذکور به قید قرعه قابل تغییر هستند. قطع به یقین این نحوه نصب و عزل اقتصاددانان این امکان را به آنها خواهد داد تا بتوانند به صورت تخصصی فعالیت نمایند و درگیر بازی‌های سیاسی نشوند.  همچنین بر اساس این طرح معاون نظارتی بانک مرکزی، با پیشنهاد رئیس کل بانک مرکزی و تأیید اکثریت اعضای هیات نظارت نصب و عزل خواهد شد. بر اساس این طراحی معاون نظارت بانک مرکزی، حتی در برابر رئیس کل بانک مرکزی استقلال لازم را خواهد داشت و به عنوان مجری نظارت بر بانک‌ها در برابر هیات نظارت پاسخگو خواهد بود. همچنین با تصویب این طرح، معاون نظارت جایگزین دبیر کل بانک مرکزی در سمت دادستان انتظامی خواهد شد و می‌تواند با صدور کیفرخواست برای بانک‌های متخلف، پرونده آنها را به هیات بدوی رسیدگی به تخلفات انتظامی بانک‌ها ارسال نماید. این هیات متولی رسیدگی به تخلفات بانک و اعمال مجازات‌های انتظامی تا سرحد لغو مجوز بانک است.   تکلیف بانک مرکزی به نظارت یکپارچه بر فعالیت‌های بانک‌ها  دستاورد دیگر این طرح در حوزه نظارت بر بانک‌ها تجویز نظارت یکپارچه است. نظارت یکپارچه عبارت‌ است از ارزیابی ریسک فعالیت‌های واحدهای تابعه و وابسته به بانک در حوزه بازار سرمایه، بیمه و... علاوه بر ریسک فعالیت خود بانک.  فقدان این نوع نظارت باعث شده است که بانک مرکزی توجهی به ریسک‌ ناشی از فعالیت‌های غیربانکی بانک‌ها نداشته باشد و نیز بانک‌ها بتوانند از طریق شرکت‌های بیمه وابسته و صندوق‌های سرمایه‌گذاری تابعه دستورالعمل‌های بانک مرکزی به ویژه در حوزه نرخ سود سپرده و تسهیلات را دور بزنند. این اقدام در کنار اضافه‌شدن هیات نظارت و منفک کردن کلیه امور مرتبط با نظارت بر بانک‌ها از بانک مرکزی و محول کردن به این هیات می‌تواند اولین گام برای تغییر ساختار نظارت بر نهادهای مالی فعال در کشور و ایجاد سازمان ناظر واحد برای نظارت بر کلیه نهادهای مالی (اعم از بانک ها، بازار سرمایه و بازار بیمه) باشد.   گسترش اختیارات قانونی بانک مرکزی برای مدیریت ریسک بانک‌ها  بانک مرکزی در حال حاضر، از توانایی لازم برای پیشگیری از بروز بحران در نظام بانکی و اختیار قانونی لازم برای مدیریت بانک‌های متوقف، در معرض توقف یا ورشکسته برخوردار نیست و بر اساس قوانین فعلی با بانک ورشکسته باید مانند تاجر ورشکسته برخورد شود؛ در حالی که بانک به دلیل ماهیت سپرده‌پذیربودنش نیازمند نحوه برخورد دیگری است. این نقیصه قانونی باعث شده است که در موضوع مؤسساتی مانند میزان و ثامن‌الحجج، ناگزیر شورای عالی امنیت ملی ورود پیدا کند. در فصل 13 این طرح سعی شده است با الهام از ادبیات موضوع Resolution، که در کشورهای پیشرفته به عنوان راه حل ورشکسته کردن نهادهای مالی دارای ریسک سیستمی مورد استفاده قرار می‌گیرد و با در نظر گرفتن شرایط کشور، فرآیند کشف بانک‌های در معرض خطر و حل و فصل مشکلات آنها تسهیل شود.  بر اساس این فصل بانک‌ها و سایر نهادهای مالی دارای ریسک سیستمی (به تشخیص بانک مرکزی) موظف شده‌اند که حداقل یک مرتبه در سال بیانیه وضعیت خود را بر اساس استانداردهای بانک مرکزی تهیه کنند و تحویل دهند. بانک مرکزی موظف است با در نظرگرفتن شرایط و محیط داخلی و بیرونی بانک و پیش‌بینی وضعیت آتی آن، میزان و ترکیب دارایی‌ها و بدهی‌ها و درجه نقدشوندگی دارایی‌های بانک، مخاطرات احتمالی و تدبیر بانک برای مقابله با آنها و... وضعیت بانک‌های در معرض خطر را در یکی از سطوح درمعرض توقف، متوقف یا ورشکسته به هیات نظارت اطلاع دهد و تصمیمات هیات نظارت در ارتباط با هر بانک را اجرا نماید.  بر اساس این طرح هیات نظارت می‌تواند هیات مدیره و مدیرعامل بانک متوقف را موقتا عزل و راسا و یا از طریق نماینده خود اداره بانک را در دست گیرد.  به نظر می‌رسد در صورت تصویب این طرح، بانک مرکزی بتواند با قدرت بیشتری بر بانک‌ها و موسسات اعتبار نظارت نماید و کشور را از بحران بانکی که در انتظار اقتصاد ایران است، برهاند.  اهمیت این بحران و احتمال زیاد وقوع آن می‌طلبد که این طرح هرچه زودتر به قانون تبدیل شود تا فرصت اصلاح از دست نرود.     ,يادداشت - يادداشت,بازشدن گره کور نظارت بر بانک‌ها در طرح بانکداری مجلس,شنبه ۱۸ اردیبهشت ۱۳۹۵ - ۱۵:۱۶,
رییس سازمان چای کشور گفت: به زودی چین اول چای به پایان می‌رسد.    به گزارش گروه دریافت خبر خبرگزاری دانشجویان ایران(ایسنا)، منطقه گیلان، روزبهان در دیدار با تعدادی از کارشناسان خرید برگ سبز چای در مناطق چایکاری با اشاره به اهمیت ارتقاء کیفی محصول چای، اظهار کرد: در آستانه پایان چین اول چای قرار داریم بنابراین دقت و توجه بیشتر پرسنل به وظایف سازمانی ضرورت دارد.    روزبهان به ضرورت پرداختن به موضوع ایجاد تشکل‌های باغ و کارخانه اشاره کرد و آن را از حیث تسهیل برنامه ریزی و ایجاد درآمد بیش تر برای باغداران چای و کارخانه‌های چایسازی در خور بررسی برشمرد.    ایرج هوسمی، مدیرعامل اتحادیه چایکاران شمال کشور نیز گفت: وضعیت تولید در سال جاری به‌ دلیل شرایط مساعد آب و هوایی خوب است و براساس آمار موجود، ۱۵ درصد نسبت به مدت مشابه گذشته افزایش تولید داشته‌ایم.    وی افزود: اعلام قیمت تضمینی برگ سبز چای به‌طور قطع میانگینی از تورم خواهد بود و برای بهره‌برداران راضی‌کننده است. شرایط آب و هوایی مناسب و رسیدگی بهره‌برداران چایکار در انجام به‌موقع عملیات به‌زراعی باعث شده که تولید مناسبی رقم بخورد.   ,استان ها - گيلان,چین اول چای در آستانه پایان,یکشنبه ۲ خرداد ۱۳۹۵ - ۱۳:۵۳,چایکار
تراکتورسازی ایران فردا در بازی برگشت لیگ قهرمانان آسیا از النصر امارات میزبانی می‌کند.    به گزارش خبرنگار ورزشی خبرگزاری دانشجویان ایران (ایسنا)، بازی‌های برگشت مرحله یک هشتم نهایی لیگ قهرمانان آسیا فردا (دوشنبه) با برگزاری چهار دیدار آغاز می‌شود. تراکتورسازی در این روز از ساعت 20 در ورزشگاه یادگار امام (ره) تبریز به مصاف النصر امارات می‌رود.    شاگردان امیر قلعه‌نویی در حالی مقابل این تیم اماراتی قرار می‌گیرند که در بازی رفت نتیجه‌ بدی را کسب کردند و با حساب چهار بر یک مقابل این تیم شکست خوردند تا کار سختی برای جبران در تبریز داشته باشند.    این بازی آخرین نمایش تراکتورسازی در فصل 94 – 95 است و امیدوارند که با حضور هو‌اد‌ا‌رانشان موفق به جبران نتیجه‌ بازی رفت شوند و برای نخستین بار به مرحله یک چهارم نهایی لیگ قهرمانان آسیا صعود کنند.    امیر قلعه‌نویی پس از اتمام بازی رفت معتقد بود که شاگردانش به دلیل اشتباه‌های مکرر داوری شکست خورده اند و آنها مستحق چنین شکست سنگینی نبودند و همچنین معتقد بود که می‌توانند با حضور هو‌اد‌ا‌ران نتیجه‌ این بازی را جبران کنند.    دیگر نماینده ایران یعنی ذوب آهن اصفهان که در بازی رفت توانست العین را در امارات با تساوی یک بر یک متوقف کند روز چهارشنبه از ساعت 20:45 مقابل این تیم قرار می‌گیرد. فردا همچنین سه بازی دیگر برگزار می‌شود که برنامه این بازی‌ها به این شرح است:    جونبوک موتورز کره جنوبی – ملبورن ویکتوری استرالیا    شانگهای چین – توکیوی ژاپن    لوکوموتیو ازبکستان – الهلال عربستان    انتها‌ی‌ پیا‌م   ,ورزشي - فوتبال، فوتسال,تبریزی‌ها در اندیشه نخستین صعود به یک چهارم نهایی,دوشنبه ۳ خرداد ۱۳۹۵ - ۰۰:۳۳,"ليگ قهرمانان آسيا ,تيم فوتبال تراكتورسازي"
دکتر محمدتقی حسینی - مدرس و پژوهشگر مسائل بین‌المللی و قائم‌مقام وزیر تعاون، کار و رفاه اجتماعی در امور بین‌الملل     مقدمه   موضوع سالمندی امروزه در حال تبدیل‌شدن به یکی از مسائل جدی اجتماعی است و کمتر دوره‌ای از تاریخ را می‌توان سراغ داشت که موضوع سالمندی همانند امروز برجسته بوده باشد . به خاطر دارم در اواسط دهه شصت که مشغول تحصیل در دانشگاه بودم، کتاب روانشناسی پیری نوشته بریان ال میشارا و روبرت جی رایدل توسط دکتر حمزه گنجی، فرنگیس حبیبی و الما داوودیان تازه ترجمه شده بود. کتاب موصوف را با معرفی دکتر گنجی که در آن زمان یک درس سه واحدی را نزد ایشان می‌گذارندم، تهیه کردم. بحث‌هایی که در آن کتاب در مورد سالخوردگی و تغییرات فیزیکی و روانی ناشی از آن ارائه شده بود از جهاتی برایم جالب توجه بود و به همین دلیل به موضوع علاقه‌مند شدم. به ویژه شعر اثرگذار دوناسو آنسون را که با بازسرایی حسین منزوی به فارسی روان و زیبا در این کتاب درج شده بود بارها خواندم؛ آن‌گونه که ابیات زیادی از آن را پس از گذشت سال‌ها همچنان در حافظه دارم. اما در آن سال‌ها موضوع سالمندی هنوز به عنوان یک بحث عمده در حوزه پژوهش‌های اجتماعی و در میان مسئولان ذیربط مطرح نبود. در عوض در آن هنگام نرخ بالای رشد و افزایش شدید جمعیت موضوعی بود که خانواده‌ها و دستگاه‌های مسئول را در کشور درگیر خود کرده بود. مسائلی از قبیل کمبود شیر خشک تا کمبود فضای آموزشی و سه شیفته شدن مدارس از جمله چالش‌های آن روزها بود. اکنون با تحولات در جامعه، موضوعات نیز جای خود را عوض کرده‌اند. موضوع سالمندی و ضرورت‌ها و الزامات آن بیشتر از گذشته خود را نشان می‌دهد که ایجاب می‌کند سازو کار مناسب و کار آمدی برای پاسخگویی به این الزامات فراهم شود.   فرایند جهانی سالخورده شدن جمعیت   سالخورده شدن جمعیت یک فرایند جهانی است. جمعیت جهان با سرعتی زیاد در حال پیرشدن است. بر اساس پیش‌بینی‌های جمعیتی سازمان ملل متحد سهم جمعیت 60 ساله و بیشتر از آن از حدود 840 میلیون نفر کنونی یا حدود 12 درصد، تا نیمه قرن بیست و یکم به حدود 2 میلیارد نفر و یا 21 درصد خواهد رسید. این پدیده، فراگیر و جهانی است و همه کشورها را در بر می‌گیرد و کشورهای در حال توسعه سهم مهمی در این افزایش جمعیت سالمند دارند در حالیکه در حال حاضر به نظر می‌رسد موضوع سالمندی جمعیت بیشتر متعلق به کشورهای توسعه‌یافته است. با این حال کشورهای در حال توسعه نیز به سرعت به این سمت حرکت می‌کنند. برآوردهای جمعیتی واقعیت‌های متفاوتی را پیش روی ما قرار می‌دهد. بر این اساس انتظار می‌رود که تا اواسط قرن حاضر از هر 10 نفر سالمند روی کره زمین حدود 8 نفر در کشورهای در حال توسعه زندگی خواهند کرد. این به معنی تغییر وضعیت جغرافیایی جمعیت سالمند در آینده است. اینکه آیا کشورهای در حال توسعه پابه‌پای این تحولات اجتناب‌ناپذیر، تغییرات لازم را انجام می‌دهند و آمادگی‌های مرتبط را کسب می‌کنند یا نه، بحث دیگری است که از اهمیت زیادی برخوردار است.  علاوه بر تحولات کمی در مورد جمعیت سالمند، این جمعیت از لحاظ کیفی نیز تحولات زیادی را خواهد پذیرفت. عمده‌ترین بعد تحول کیفی این است که جمعیت سالمند، سالخورده‌تر خواهد شد. بر اساس مطالعات موجود و پیش‌بینی تحولات سالمندی، در آینده جمعیت سالخورده‌تر سهم بیشتری از هرم سنی را تشکیل خواهد داد. اگر آغاز سالمندی را آن‌گونه که در مطالعات جمعیتی مرسوم است از 60 سالگی محسوب کنیم در حال حاضر و بر اساس آمارهای موجود جمعیتی در حدود 14 درصد سالمندان، سالمند پیر هستند؛ یعنی سنی بالاتر از 80 سالگی دارند. فرایندهای تحول جمعیتی نشان می‌دهد که این رقم تا اواسط قرن حاضر یعنی سال 2050 میلادی به 19 درصد خواهد رسید. معنی این تحول این است که به همین میزان جوامع نیازمند امکانات بیشتر، نیروی بیشتر و راهکارهای موثرتر برای ارائه خدمات مناسب به سالمندان پیر خواهند بود تا بتوانند شرایط زیستی مساعدی برای آنان فراهم کنند؛ زیرا بسیاری از این سالمندان نیازمند مراقبت‌ها و خدمات ویژه‌ای هستند.  گزارش سازمان ملل در مورد سالخوردگی جمعیت جهان ابعاد مختلف موضوع را مورد مطالعه قرار داده است. این گزارش چند نکته مهم را در این زمینه به ما یادآوری می‌کند:  اولین نکته بی‌سابقه‌بودن موضوع سالمندی جمعیت است. در طول تاریخ وضعیت مشابهی برای آنچه امروز در موضوع سالخوردگی جمعیت در دنیا دیده می شود، وجود نداشته است.  نکته دوم جهان‌شمولی این موضوع است. امروز موضوع سالخوردگی مربوط به یک یا چند منطقه جغرافیایی خاص نیست. همه کشورها و مناطق جغرافیایی دنیا البته با تفاوت‌هایی با این موضوع روبرو هستند. این موضوع زندگی همه افراد صرف نظر از جنسیت و سن و سال را تحت تاثیر قرار می‌دهد. زمان برای برنامه ریزی کشورها برای مدیریت صحیح این موضوع اهمیت اساسی دارد. هر مقدار که کشورها دیرتر به این موضوع بپردازند، زمان بیشتری را از دست می‌دهند.  نکته دیگری که گزارش سازمان ملل یادآور می‌شود بازگشت‌ناپذیری و پایداری وضعیت سالمندی در جهان است. جهان با جمعیت سالخورده به جهان با جمعیت جوان باز نخواهد گشت؛ بنابراین تدبیر برای ایجاد سازوکارهای مناسب و کارآمد به منظور انطباق با شرایط و پاسخگویی به نیازهای ایجادشده ضرورت بیشتری پیدا می‌کند.  نکته دیگر گستردگی تغییر است. تغییرات جمعیتی ناشی از سالمندی از گستردگی زیادی برخوردار است و همه ابعاد اجتماعی را تحت تاثیر قرار می‌دهد.  همه مسائلی که در مورد جمعیت و سالخوردگی در جهان مطرح است و گزارش سازمان ملل متحد به آنها پرداخته ، در مورد سالمندی در ایران نیز صدق می کند. هر چند که تفاوت‌های فرهنگی و اقتصادی و اجتماعی در این زمینه را نمی‌توان نادیده گرفت، اما واقعیت‌های عینی خود را بر جامعه تحمیل می‌کنند. سالخوردگی در ایران با سرعت قابل توجهی در حال گسترش است. سرشماری سال 1390 نشان‌دهنده آهنگ سریع رشد سالمندی در ایران است. آنچه حائز اهمیت است این که سالخوردگی جمعیت در ایران به یک موضوع گفتگوی سیاسی تبدیل شده است و در ساده‌ترین وجه، آن را به کاهش زاد و ولد و پیامدهای منفی باروری نسبت می‌دهند. این موضوع تنها مربوط به تغییرات نرخ زاد و ولد در برخی از مقاطع تاریخی کشور نیست. افزایش زاد و ولد بویژه در دهه شصت و نیز کاهش باروری در دهه‌های 70 به بعد، تغییرات معنی‌داری را در این زمینه ایجاد کرده است که در سال‌های آینده خود را در پدیده سالمندی نشان خواهد داد. آنچه امروز در مورد سالمندی قابل توجه است، موضوعی است که در اصطلاح جمعیت‌شناسان، سالخوردگی فردی نامیده می‌شود که حاصل افزایش امید به زندگی است. تغییر در شاخص‌های زندگی، کنترل بیماری‌ها، مهاجرت، تغییرات گسترده اقتصادی و اجتماعی در این زمینه تاثیر دارند. سالخوردگی جمعیت از نظر تعداد سالمندان با تعریف جمعیت‌شناسی، ناشی از نرخ بالای زاد و ولد در گذشته و نه کاهش باروری است.   نیازهای سالمندی   سالمندی نیازهای فراوانی به همراه دارد. برخی از این نیازها ممکن است برای جوانان اساسا قابل درک نباشند. بی‌سبب نیست که شاعر سخن‌پرداز معاصر پروین اعتصامی در گفتگوی شعری زیبایی که در این زمینه بین یک جوان و یک پیر پدید می‌آورد، از زبان پیر در پاسخ به پرسش جوان می‌گوید که در این نامه حرفی است مبهم، که معنیش تا روز پیری ندانی. سالخوردگی نیازهای خاص خود را دارد. شیوع بیماری‌های مزمن در میان سالمندان بیش از هر گروه سنی دیگری است و مراقبت‌های دوران سالمندی مستلزم ایجاد و توجه به طب سالمندی است. سلامت و درمان برای سالمندان بسیار پراهمیت است. اما نباید نیازهای سالمندی را فقط به نیازهای درمانی تقلیل دهیم. نیازهای درمانی مهم هستند اما نیازهای منحصر بفرد افراد سالخورده نیستند. نیازهای عاطفی، اقتصادی، اجتماعی، اوقات فراغت، احساس موثر بودن و داشتن کرامت و حرمت از دیگر عواملی هستند که برای داشتن یک سالمندی شایسته ضرورت دارند.  در ایران عمده‌ترین حمایت‌ها از سالمندان از طرف خانواده انجام می‌شود. با توجه به فرهنگ غنی اسلامی و ایرانی نقش نهاد خانواده و فرزندان همچنان نقش بی‌رقیبی است و بایستی آن را تقویت کرد. اما به این نکته نیز باید توجه کرد که خانواده‌های جدید نیز هم پای تغییرات اجتماعی دچار تحولات زیادی شده‌اند. در بسیاری از موارد خانواده و فرزندان امکان مراقبت لازم از سالمندان را ندارند. بسیاری از دلخوری‌ها و نارضایتی‌ها بین والدین و فرزندان ناشی از همین شرایط اجتماعی تغییریافته است. والدین انتظاراتی دارند و فرزندان محدودیت‌هایی و این دو واقعیت در مواردی یکدیگر را تحت تاثیر منفی قرار می‌دهند. نتیجه آن والدینی ناراضی و فرزندانی ناتوان، سرخورده و چه بسا عاصی از خود و زندگی ایجاد می‌کند. برای این موضوع باید واقع‌بینانه عمل کرد؛ بنابراین برای برآوردن این نیازهای سالمندان ساختارهای توانمند و کارآمد بایستی فراهم شوند. برای ایجاد چنین ساختاری چندین موضوع مهم را بایستی در نظر گرفت.  یکی از بزرگترین آسیب‌های پیش روی سالمندان و شاید بزرگترین آسیب‌ها، فقر است. آمار دقیقی در این زمینه نمی‌توان ارائه داد، اما بر اساس مطالعات میدانی با افزایش جمعیت سالمند بار هزینه خانوار نیز افزایش می‌یابد. اگر تمهیدات لازم و حمایتی مانند برخورداری از حقوق بازنشستگی و یا ایجاد درآمدی ثابت و مستمر و بیمه درمانی پایه پیش‌بینی نشده باشد، سالخورده شدن سرپرست خانوار آن را در معرض فقر قرار می‌دهد. موضوع فقر سالمندی علاوه بر عواملی همچون کاهش قوای جسمانی به مسائل دیگری همچون داشتن سواد یا بیسوادی نیز ارتباط پیدا می‌کند.  بر اساس آمارهای فعلی دو سوم سالمندان کشور بیسواد هستند. علیرغم تلاش‌های زیادی که برای گسترش حمایت‌های اجتماعی صورت گرفته است هنوز جمعیت بسیاری از آنها از نظام تامین اجتماعی برخوردار نیستند. این موضوع زنگ خطری است که باید به آن توجه کرد. بویژه در حاشیه شهرها چهره توامان فقر و سالمندی نمایش تلخی را پیش روی هر ناظری قرار می‌دهد. این یک واقعیت است که فقر ناشی از تحولات اجتماعی در حاشیه شهرها در حال انباشته شدن است. کم نیستند روستاییانی که به امید برخورداری از موهبت‌های بیشتر شهری تن به مهاجرت داده‌اند و اکنون به فقیرانی در حاشیه شهرها تبدیل شده‌اند. اما موضوع فقر سالمندی تنها مربوط به مهاجرت و حاشیه‌نشینی نیست. تحولات نامطلوب اقتصادی و آثار زیان‌بار ناشی از تحریم یا اعمال سیاست‌های اقتصادی نامتوازن‌کننده بسیاری از کارگران فصلی و دهک‌های پایین درآمدی را نیز به شکل منفی متاثر کرده است. این موضوع استراتژی‌های کاهش فقر را با چالش بزرگی روبرو می‌کند.  سالمندان فقیر از گروههای آسیب‌پذیری هستند که نیازمند توجه بیشتر هستند. فقر و سالمندی پدیده نامطلوب مضاعفی است. ترکیب این پدیده می‌تواند قوی ترین انسان‌ها را نیز به ستوه آورد. شاید یکی از بهترین توضیحات در این زمینه مربوط به سخن‌سرای بزرگ و حماسه‌پرداز نامی ایران‌زمین حکیم ابوالقاسم فردوسی است. هم او که یک‌تنه بار عظیمی از مسئولیت فرهنگی و تمدنی ایران‌زمین را بر دوش توانای خویش حمل کرده است، در مقابل پدیده توامان فقر و سالمندی چنان به ستوه می‌آید که یک‌جا به خداوند شکوه می‌کند که چرا پیرانه سر او را نادار و نیازمند می‌خواهد و در جای دیگر به بشر توصیه می‌کند که مراقب باشد که با مصیبت پیری و نیستی روبرو نشود. او در شکوه به خداوند چنین می‌سراید که :  الا ای برآورده چرخ بلند  چه داری به پیری مرا مستمند؟  چو بودم جوان برترم داشتی  به پیری درم خوار بگذاشتی  نماندم نمک‌سود و گندم، نه جو  نه چیزی پدید است تا جو درو  اما توصیه او به انسان نیز در خور توجه است تا آنجا که در طول روزگاران به ضرب‌المثلی تبدیل شده که افراد به مناسبت‌های خاص از آن استفاده کرده‌اند:  مبادا که در دهر دیر ایستی  مصیبت بود پیری و نیستی  دوران کهن‌سالی نیازهای مادی را نیز شدیدتر می‌کند. یک سالمند به طور طبیعی با هزینه‌هایی روبروست که احتمالا یک جوان با آن‌ها روبرو نیست.  در این رابطه نیز جنسیت یک موضوع قابل توجه است. به عنوان مثال زنان سالخورده سرپرست خانوار بیشتر در معرض فقیر شدن قرار می‌گیرند. هر چند که صبوری، بردباری و سازگاری زنان به آنها امکان بیشتری برای انطباق با شرایط می‌دهد، اما آسیب‌پذیری آنان نیز زیادتر است. یکی از عمده‌ترین آسیب‌های زنان سالمند تنها ماندن آن‌هاست. اجتماع موانع زیادی را در مقابل زنانی که به هر دلیل بدون همسر مانده و یا همسر خود را از دست می‌دهند، برای ازدواج مجدد یا ازدواج در سنین بالا بوجود می‌آورد. این موانع عمدتا فرهنگی و ناشی از تفکراتی هستند که در مقابل تغییر مقاومت می‌کنند. برآوردها نشان می‌دهد که زنان بیشتر از مردان بدون همسر باقی می‌مانند و بیشتر از مردان به فرزندان خود وابسته هستند. در سنین سالخوردگی این تنهایی فشار مضاعفی را متوجه فرد می‌کند.  موضوع قابل توجه دیگر مربوط به سالمندان معلول است. اساسا باید به یک مشکل آزاردهنده اذعان کرد که جامعه ما در مورد معلولان کم‌التفات است. این را از مسیرهایی که برای عبور و مرور معلولان در گذرگاهها تهیه شده است، یا از کیفیت نامطلوب خدمات آموزشی که برای کودکان کم‌توان و نیازمند خاص ارائه می شود و یا حتی از نگاههای نامناسب و درک نادرستی که افراد در جامعه نسبت به معلولیت دارند، می‌توان فهمید. نیاز سالمندان معلول به مراتب شدیدتر است. جامعه سالم در این زمینه مقررات و امکانات مناسبی را فراهم می‌کند. در مناسب‌سازی مسیرها، در طراحی وسایل حمل و نقل عمومی، در ایمن‌سازی مجامع و مکان‌های عمومی، در برداشت‌ها و دیدگاههای عمومی مردم و... توجه به سلامت روان سالمندان معلول و تلاش برای بهبود شرایط آنان نیز امری ضروری است.   پاسخ به برخی نیازها   برای رفع نیازهای سالمندان به ساختار، قوانین و اطلاعات و آمار مناسب‌تر نیازمندیم. از میان اقدامات فراوانی که در این رابطه لازم است، بیشتر از همه چیز به فرهنگ‌سازی محتاج هستیم. فرهنگ‌سازی در این زمینه همانند سایر موضوعات اجتماعی می‌تواند آثار دیرپایی به همراه داشته باشد. فرهنگ‌سازی در همه عرصه‌های اجتماعی اعم از مدارس، دانشگاهها، رسانه‌ها، تبلیغات شهری و غیره می‌بایست دنبال شود. هرچند که فرهنگ اسلامی ما و میراث فرهنگی کهنی که از آن برخورداریم وظایف و مسئولیت‌هایی را تبیین کرده است، اما واقعا این موضوع به یک موضوع فراگیر تبدیل نشده است.  آگاهی‌بخشی هم برای سالمندان و هم به جامعه می‌تواند در ایجاد شرایط مناسب برای سالمندان موثر واقع شود. نقش آگاه‌سازی را بایستی جدی‌تر گرفت و آن را به صورت حرفه‌ای و تخصصی اجرا کرد. تغییر در نگرش‌ها و دیدگاهها و کنار زدن تفکرات قالبی و بعضا منفی در پرتو آگاهی‌بخشی درست و موثر پدید می آید.  برای پرداختن به پدیده سالمندی به اطلاعات دقیق و جامع در این زمینه نیاز است. اطلاعات دقیق و کافی پایه هر گونه برنامه‌ریزی موثر است. برای این منظور افزایش تحقیقات کاربردی ضرورت دارد. حمایت از این تحقیقات می‌تواند نتایج مفیدی را به همراه داشته باشد و برنامه‌ریزان را در تدوین برنامه‌های مناسب و پرهیز از آزمون و خطاهای هزینه‌بر و وقت‌گیر برحذر دارد.  استفاده از تجارب دیگر کشورها برای اجتناب از اشتباهاتی که دیگران در این زمینه داشته‌اند نیز بایستی مورد توجه قرار گیرد. اگر چه توجه به مسائل فرهنگی بومی در این زمینه اهمیت خاصی دارد.  در برنامه‌ریزی برای سالمندان بایستی موضوعاتی مانند سلامت جسمی و روانی، پیامدهای تغییرات اقتصادی، بهبود کیفیت و استانداردهای زندگی سالمندان و ارتقای شرایط اجتماعی را در نظر گرفت. همچنین حمایت‌های هدفمند از مطالعات سالمندی یک امر ضروریست. دانشگاهها و مراکز پژوهشی تخصصی در این زمینه می‌توانند کمک‌های زیادی کنند.  تقویت نظام بیمه اجتماعی کارآمد و پاسخگو هم می‌تواند بار بزرگی را از روی دوش سالمندان بردارد. بدون داشتن نظام بیمه‌ای اجتماعی کارآمد مشکلات سالمندان پیچیده‌تر و سخت‌تر خواهد بود. گسترش و تجهیز خانه‌های سالمندان و تدابیری برای پوشش هزینه‌های مرتبط با آن و نیز تربیت کادر مناسب و مسئول که شرایط زیست مناسبی را برای سالمندان فراهم کنند و در کنار آن کار فرهنگی برای پذیرش این موضوع لازم به نظر می‌رسد.  مناسب‌سازی اجتماع برای دوستدار سالمندشدن از دیگر مواردی است که بایستی مورد توجه قرار گیرد. شهرها و معابر عمومی در این زمینه دارای ضعف‌های بسیاری هستند. در این زمینه یکی از الزامات داشتن مبلمان مناسب شهری است؛ به گونه‌ای که سالمندان به راحتی بتوانند از فضای اجتماعی استفاده کنند. تفکر کسب سود حداکثری در ساخت و سازهای شهری در موارد زیادی موجب قربانی شدن رفاه شهروندان شده است. معابر نامناسب، فضاهای ناهمگون و تراکم بیش از حد بناها که عرصه‌ای برای نفس کشیدن باقی نمی‌گذارد، نه تنها مناسب زندگی سالمندی نیست، بلکه برای جوانان و کودکان نیز دشوار است.   نتیجه گیری   این موضوعات و انبوه دیگری از مسائل مرتبط با سالمندی ایجاب می‌کند تا ساز و کاری مناسب و کارآمد و مسئولیت‌پذیر در این زمینه ایجاد شود. بدون داشتن یک برنامه مطالعه شده و با استفاده نظرات کارشناسان و متخصصان خوزه‌های مختلف و بهره‌گیری از تجارب جهانی نمی‌توان سامان مناسبی برای این موضوع که هر روز فراگیرتر می‌شود پدید آورد. نهادسازی و تدوین مقررات مناسب در این زمینه یک امر لازم است. اگرچه ایجاد شورای عالی سالمندی اقدام ارزشمندی است که می‌تواند در این زمینه کمک فراوانی را ارائه کند و بسترسازی‌های لازم را فراهم آورد، اما ابعاد موضوع به سازوکاری فراگیر نیازمند است. همه مسائل مربوط به سالمندی را نمی‌توان از یک ستاد یا یک شورا یا هر تشکیلات دیگری انتظار داشت. انسجام، همگرایی و هماهنگی همه دستگاههای مسئول می تواند این موضوع را سامانی مناسب بخشد. پرداختن به این موضوع مانند هر پدیده اجتماعی دیگر زمانی موفق خواهد شد که به یک برنامه اجتماعی تبدیل شود که همه دستگاهها را در یک نظم تعریف شده و مشخص به کار وادارد. بیش از هرچیز در این زمینه بر نقش فرهنگ و آگاهی رسانی باید تاکید شود. اگر آگاهی رسانی و فرهنگ سازی به درستی صورت گیرد بسیاری از اتفاقات خوب دیگر آسان‌تر رخ خواهند داد.   ,يادداشت - يادداشت,سالمندی و ضرورت‌های اجتماعی آن,شنبه ۲۵ اردیبهشت ۱۳۹۵ - ۱۵:۴۶,
مدیرکل اطلاعات استان همدان با اشاره به اینکه استان در مسیر مرکز و استان‌های مرزی قرار دارد، گفت: اداره‌کل اطلاعات استان در دو مرحله موفق شد دو تن از تروریست‌ها را که از اتباع ایرانی بودند شناسایی و در محدوده استان دستگیر کند.    به گزارش خبرنگار خبرگزاری دانشجویان ایران(ایسنا)، منطقه همدان، وی در جمع خبرنگاران، با اشاره به تصویب قانون تأسیس وزارت اطلاعات در سال 62 در مجلس شورای اسلامی و آغاز به کار آن در سال 63، اظهار کرد: برای پرسنل اداره اطلاعات همین افتخار بس که امام خمینی(ره) مدال سربازی گمنام امام زمان(عج) را برسینه‌هایشان مزین کردند و مقام معظم رهبری هم فرمودند وزارت اطلاعات پایگاه عظیم مبارزه و جهاد است و فعالیت‌هایشان مجاهدت‌های خاموش است و افتخار می‌کنیم در چنین عرصه‌ای مشغول خدمتیم و امیدواریم در این مسیر راست قدم باشیم.    وی با اشاره به اینکه در هیچ کجای دنیا سرویس‌های اطلاعاتی در معرض دید عموم قرار نمی‌گیرند و نحوه خدمت و عملکرد خود را برای مردم بازگو نمی‌کنند، خاطرنشان کرد: به علت اینکه ما خود را از مردم دانسته و از مردم هستیم، وظیفه خود می‌دانیم در خدمت مردم باشیم و به طور قطع براساس فرمان مقام معظم رهبری در سال 95 مبنی بر اقتصاد مقاومتی، اقدام و عمل رویکرد و جهت‌گیری‌های خود را در این راستا خواهیم داشت.    وی ادامه داد: تمام برنامه‌ها، رویکردها و اقدامات اداره اطلاعات معطوف به اجرایی کردن سیاست‌های اقتصاد مقاومتی است و نخستین اداره که به طور رسمی و کتبی به مقام ارشد استان در این زمینه اعلام آمادگی کرد، اداره‌کل اطلاعات بود.    وی با اشاره به اینکه اداره اطلاعات آمادگی کامل برای کمک به مسئولان استان در مسیر تحقق اقتصاد مقاومتی را دارد، عنوان کرد: عمده فعالیت‌های ما در استای مصون‌سازی مسائل اقتصادی از طریق دو شورای اصلی و فعال استان شامل حفظ حقوق بیت‌المال و دستگاه‌های نظارتی دنبال می‌شود.    وی افزود: فرماندهی اقتصاد مقاومتی که در هیئت دولت به ریاست معاون اول رئیس جمهور و ستاد آن در استان‌ها به ریاست استانداران تشکیل شده دارای چهار کارگروه است و اداره‌کل اطلاعات نیز در این کارگروه‌ها عضویت داشته و ایفای نقش می‌کند بنابراین بر ماست فرامین مقام معظم رهبری را در اقتصاد مقاومتی تبیین کرده و زمینه و بستر اجرایی شدنش را فراهم کنیم.  ابطحی با تاکید بر اینکه ایجاد فضا امن و آرام برای سرمایه‌گذاری یکی از ملزومات اقتصاد مقاومتی است، تصریح کرد: جلب توجه مسئولان استان به توانمندی‌های داخل از وظایف اداره اطلاعات است.    وی با بیان اینکه دیدن موانعی که بر سر اجرای اقتصاد مقاومتی است از وظایف این اداره به شمار می‌آید ، اضافه کرد: بسیاری از مواقع تصمیماتی با انگیزه کمک مانع اجرای اقتصاد مقاومتی است و در مواردی تصمیماتی ناشی از بی‌توجهی به سیاست‌ها مانع از اجرا می‌شود بنابراین اداره اطلاعات در دو زمینه ایجابی و سلبی به تحقق اقتصاد مقاومتی کمک می‌کند.    وی با اشاره به اینکه خیز برداشته شده استان برای جذب سرمایه‌گذار داخلی و خارجی تهدیدها و فرصت‌هایی به دنبال دارد، اظهار کرد: در هر دو زمینه به استان کمک می‌کنیم تا فرصت‌ها را به درستی ببینیم و بشناسیم که مبادا به خطا موضوعی را فرصت بدانیم و تهدیدهای ناشی از سرمایه‌گذاری‌ها را هم رصد می‌کنیم.    مدیرکل اطلاعات استان همدان با بیان اینکه جلوگیری از تعطیلی واحدهای تولیدی و رونق بخشیدن به فعالیت آنها از سیاست‌های دولت است، خاطرنشان کرد: یکی از مهمترین رویکرد‌های همه دولت‌ها رفع بیکاری و ایجاد اشتغال است ودولت برای خوش کردن ذائقه مردم این کار را دنبال می‌کند.    وی ادامه داد: مدیریت ارشد استان تمام تلاش خود را برای ایجاد اشتغال و رفع موانع تولید به کار می‌بندد و ملاک موفقیت علاوه بر آمار ارائه شده، مشاهده آن در صحنه عمل است و باید گویای آمارها باشد که در این خصوص باید به واحدهای تولیدی امید داده و به آنها کمک کنیم تا حرکت‌های صورت گرفته به ثمر بنشیند و به منصه ظهور برسد.    وی به موانع موجود در ضوابط، قوانین و اجرا اشاره کرد و افزود: آنچه مسلم است عزم دولت بر کاهش بیکاری و رفع موانع تولید است که امیدواریم به تدریج مشکلات و موانع برطرف شود.    وی با بیان اینکه روح اقتصاد مقاومتی و مقاوم کردن اقتصاد نگاه به درون است، عنوان کرد: روح اقتصاد مقاومتی این است که نگاه خود را از کمک‌های خارجی دور کرده و به فرصت‌ها و داشته‌های داخلی معطوف کنیم.    وی ادامه داد: دراستان همدان توانمندی‌های زیادی وجود دارد که کمتر به آن توجه شده است و از آن جمله می‌توان به لالجین به عنوان بزرگترین شهر سفال جهان اشاره کرد که در مسیر تبدیل شدن به شهر جهانی است اما متاسفانه ظروف چینی را در کنار محصولات داخلی می‌بینیم که این یک نقص است.    وی اضافه کرد: چطور اجازه می‌دهیم در جایی که شهر سفال کشور است صنایع‌دستی چنینی هم عرضه شود؟ درو اقع این مساله نشان‌دهنده دور ماندن از توانمندی‌های داخلی است بنابراین هر اندازه به توانمندی‌ها امید ببندیم در مقاوم کردن اقتصاد موفق می‌شویم.    وی در بخش دیگری با تاکید بر اینکه در گذشته و هم‌اکنون اداره‌کل اطلاعات هیچ فعالیت اقتصادی نداشته و ندارد، اظهار کرد: از سپاه هم چندان فعالیت اقتصادی سراغ نداریم جز چند طرح در راستای تحقق اقتصاد مقاومتی آن هم توسط بسیج، هیچ طرح اقتصادی اجرا نمی‌کند.    وی در ادامه با اشاره به اینکه حضور ایران در منطقه حضور سرنوشت‌سازی برای اسلام بوده است، خاطرنشان کرد: این حضور همه رویکردها، تصمیمات و اهداف استکبار جهانی را در منطقه به بن‌بست جدی رسانده است و خوشبختانه جمهوری اسلامی ایران در منطقه در بهترین شرایط عزت و اقتدار قرار دارد.    وی همچنین در خصوص اجرای اصل 44 قانون اساسی در استان یادآور شد: به طور قطع و یقین اداره اطلاعات نیز در کنار مجریان نظام در این راستا قدم‌هایی برداشته است.    وی در خصوص انحرافات مالی مدیران استان نیز گفت: این مساله موضوع مهمی است و نباید بر اساس حدس و گمان، مواردی را مطرح کرد اما در صورت ارائه گزارشی در این خصوص اداره اطلاعات استان وارد کار می‌شود و پیگیری‌های لازم را انجام می‌دهد.    وی در پاسخ به سوال خبرنگار ایسنا مبنی بر صحبت‌های وزیر اطلاعات در خصوص دستگیری 20 گروه تروریستی در سال گذشته و سهم استان از آن، با تاکید بر اینکه وضعیت امنیتی خوبی در استان همدان داریم، اظهار کرد: با وجود اینکه استان همدان همجوار استان‌های مرزی است اما در سایه خدمت نیروهای امنیتی و عزیزان در اداره اطلاعات از بهترین امنیت برخورداریم.    مدیرکل اطلاعات استان همدان با اشاره به اینکه استان در مسیر مرکز و استان‌های مرزی قرار دارد، تصریح کرد: اداره‌کل اطلاعات استان در دو مرحله در انتقال گروه‌های تروریستی به ویژه داعش از مرز به سمت تهران موفق شد دو تن از تروریست‌ها را که از اتباع ایرانی بودند را شناسایی و در محدوده استان دستگیر کند.    وی در ادامه به چالش‌های امنیتی استان اشاره کرد و گفت: مهمترین چالش وجود سرویس‌های اطلاعاتی است به طوریکه آنها با چهار رویکرد جمع‌آوری اطلاعاتی به معنای عام، تأثیرگذاری بر تصمیمات و تصمیم‌گیران استان، ایجاد نارضایتی اجتماعی و ایجاد خرابکاری صنعتی فعالیت می‌کنند که البته آخرین رویکرد کمتر در استان دیده می‌شود.    وی با بیان اینکه تلاش اداره اطلاعات استان جمع‌آوری سرویس‌های اطلاعاتی است، خاطرنشان کرد: جاسوسی تلفنی منافقین از دیگر چالش‌های امنیتی استان است که هوشیاری لازم مسئولان می‌طلبد.    وی با اشاره به اینکه تهدید از طریق فضای مجازی از دیگر چالش‌هاست که به اعتقاد ما با فضای واقعی تفاوتی ندارد، تصریح کرد: استفاده از بستر قومیت‌ها از دیگر چالش‌های امنیتی است که در استان با آن مواجهیم و خرده فرهنگ‌ها گرچه زیبایی استان بوده و جامع و کامل بودن آن را می‌رساند اما بعضا مورد سوءاستفاده افراد ضدانقلاب قرار می‌گیرد.    وی درخصوص امنیت انتخابات در استان عنوان کرد: انتخابات در استان همدان سالم بود و هیچ‌گونه مورد امنیتی در جریان برگزاری این رویداد سیاسی در استان نداشتیم.    وی در ادامه به فعالیت فرقه‌های ضاله در استان اشاره کرد و گفت: این فرقه‌ها در استان فعالیت داشته و دارند بنابراین یکی از وظایف اداره اطلاعات مواجهه، مقابله و محدود کردن این فرقه‌هاست الیته اگر آنها در چارچوب قوانین جمهوری اسلامی ایران فعالیت کنند مانعی نیست در غیر این صورت نقطه افتراق ماست.      وی اضافه کرد: در همین راستا فرقه مسیحیت تبشیری صهیونیستی طی یکی دو سال گذشته فعالیت نموده و حتی کلیسای خانگی راه‌اندازی کرده بودند که با اعضا آن پس از شناسایی و دستگیری برخوردهای لازم صورت گرفت.    مدیرکل اطلاعات استان همدان با بیان اینکه بزرگترین تهدید کشور تغییر باورهای مردم به ویژه دینی است، تاکید کرد: در بیرون از کشور کانون‌ها و مراکزی وجود دارد که شبانه‌روز و به جد برای پیشبرد چنین اهدافی برنامه‌ریزی و توطئه می‌کنند که عمدتا مسیر حرکتشان از طریق فرقه‌های نوظهور عبور می‌کند بنابراین وظیفه روحانیت است که با کیفیت بهتر و بیشتری در افزایش اعتقادات و باورهای دینی مردم تلاش کنند.    وی تصریح کرد: هر چه باورها و هنجارهای جامعه خدشه‌دار شود راه نفوذ دشمن هموار می‌شود که مورد دغدغه برای ما است.    به گفته وی، کاهش اعتقادات مردم بستر نفوذ است به طوریکه هر حرکتی که اعتقادات مردم را کاهش دهد، مسیر نفوذ را باز می‌کند بنابراین باید مراسم‌های عمومی با رعایت عفاف و حجاب برگزار شود و در مجامع عمومی به ویژه کارمندان دولت به حفظ حجاب اهتمام ورزند.    وی در بخش دیگری در خصوص انتصابات استان اشاره کرد و یادآور شد: بحث انتصابات در استان و کشور تابع چارچوب است به طوریکه در مشاغل حساس از وزارت اطلاعات استعلام می‌شود البته لزوما هر انتصابی با هماهنگی و نظر این اداره نیست.  وی افزود: بر توانمندی و ناتوانی شخصی برای انتصاب اظهارنظر نمی‌کنیم؛ چرا که احراز توانمندی افراد از حوزه فعالیت ما خارج است و تنها صلاحیت امنیتی افرادسنجیده می شود.    مدیرکل اطلاعات استان همدان با اشاره به وجود کمیسیون تعیین صلاحیت در اداره اطلاعات خاطرنشان کرد: یک مشاور حقوقی در این کمیسیون از طرف مستعلم حضور دارد تا از فرد موردنظر دفاع کند.       ,سياسي - سياست داخلي,دستگیری دو تروریست‌ در همدان,یکشنبه ۲ خرداد ۱۳۹۵ - ۱۱:۰۸,وزارت اطلاعات
سخنگوی آموزش و پرورش شهر تهران شنیده‌هایی مبنی بر انحلال مدرسه فرزانگان 1 را رد کرد و گفت: مدرسه فرزانگان 1 را به جهت کمی و کیفی توسعه خواهیم داد.     مسعود ثقفی در گفت‌وگو با خبرنگار آموزش و پرورش ایسنا، در توضیح علت تجمع روز گذشته برخی فارغ‌التحصیلان مدارس فرزانگان 1 در مقابل ساختمان آموزش و پرورش شهر تهران اظهار کرد: برخلاف آنچه مطرح شده بود انحلال مدرسه فرزانگان 1 صحت نداشته و از شایعات سازمان یافته است.    وی افزود: مدرسه فرزانگان 1 بزرگترین مجتمع آموزشی تیزهوشان کشور است و زمانی که هیچ کدام از مدارس فرزانگان وجود نداشتند این مدرسه فعال بوده است، با این اوصاف مگر می‌شود کسی درباره انحلال این مدرسه صحبت کند؟    سخنگوی آموزش و پرورش شهر تهران با بیان اینکه مدرسه فرزانگان 1 را به جهت کمی و کیفی توسعه خواهیم داد، گفت: در حیطه توسعه کمی، مکانی به مکان اولیه مدرسه فرزانگان 1 افزوده شده است که دانش آموزان ورودی جدید در آن مکان تحصیل خواهند کرد و کلیه دانش آموزانی که در پایه‌های دوم و سوم هستند در سال تحصیلی جدید نیز در همین مکان فعلی ادامه تحصیل می دهند.     ,اجتماعي - آموزش و پرورش,"انحلال مدرسه ""فرزانگان 1"" صحت ندارد",یکشنبه ۲ خرداد ۱۳۹۵ - ۱۰:۰۶,وزارت آموزش و پرورش
یک پژوهشگر میراث‌فرهنگی، صنایع‌دستی و گردشگری استان سمنان گفت: نیمه شعبان سالروز میلاد باسعادت یگانه منجی عالم بشریت، حضرت مهدی(عج)، یکی از اعیاد بزرگی است که با آئین‌های ویژه و خاصی توسط مردم استان سمنان گرامی داشته می‌شود.     فاطمه قلی‌پور کالمرزی در گفت‌وگو با خبرنگار خبرگزاری دانشجویان ایران(ایسنا)، منطقه سمنان، افزود: هم‌زمان با فرارسیدن اعیاد بزرگ شعبانیه و نیمه شعبان، هیئت امنای مساجد روستا و شهر به آذین‌بندی مساجد، تکایا و مهدیه‌ها می‌پردازند. پس از اقامه نماز مغرب و عشاء اهالی محل در مساجد جمع شده و به جشن و سرور می‌پردازند. آذین‌بندی بازار و تقسیم کردن شربت، شیرینی و شکلات در معابر عمومی از جمله برنامه‌های خاص این روز فرخنده است.    وی ادامه داد: در شهرها کسبه بازار، چند روز پیش از میلاد شروع به آذین‌بندی بازار می‌کنند. پارچه، گل، گلدان، لامپ رنگی و پرچم‌های الوان از جمله وسایل تزئین بازار است، در شهر شاهرود کسبه، شهر را فرش کرده و مراسم جشن و مولودی برگزار می‌کنند.    این پژوهشگر میراث‌فرهنگی، صنایع‌دستی و گردشگری استان سمنان با بیان این‌که امروزه با انواع پارچه‌های رنگی، زرورق و تورهای رنگی سردر مغازه ها آذین‌بندی می‌شود، ادامه داد: در بیشتر مساجد، تکایا و مهدیه‌ها مراسم مولودی خوانی با شور و هیجان برگزار می‌شود. جوانان می‌کوشند مراسم پیوند زناشوئی خود را در این شب برگزار کنند. هم‌چنین پخت نان محلی گولاچ برای خیرات اموات در این روز بسیار مرسوم است.    پژوهشگر مردم‌شناسی سازمان میراث‌فرهنگی، صنایع‌دستی و گردشگری استان سمنان خاطرنشان کرد: اهالی روستای کوه زر در دامغان چند روز مانده به نیمه شعبان بر سر خاک اموات خود رفته و خیرات می‌دهند. اهالی شهر دامغان در این روز در حسینیه‌ها و مساجد شله زرد و حلیم نذری می‌پزند.    قلی‌پور ادامه داد: مردمان مناطق کویری استان سمنان در چهاردهمین روز از ماه شعبان برای اموات گولاچ و چلپک (روغن جوشی) خیرات می‌کنند. غروب چهاردهم ماه شعبان سر قبر اموات برای فاتحه‌خوانی می‌روند. به این روز و شب برات می‌گویند. در کویر خوارتوران از دهم تا پانزدهم ماه را روزهای برات می‌دانند و برای اموات خیرات می‌دهند، آنها عقیده دارند که روز سیزدهم ماه شعبان چراغ برات روشن می‌شود.    وی افزود: در روستای رضاآباد اهالی عصر روز چهاردهم به مزار می‌روند و هنگام شب، چراغ برات را روشن می‌کنند. اهالی بشقاب‌هایی را که چراغ برات در آن روشن کرده‌اند هنگام تاریک شدن هوا روی سر در خانه قرار می‌دهند. روز نیمه شعبان مقداری شیرینی و شکلات به دست بچه‌ها داده تا به در تمام خانه‌های روستا برده و بین مردم پخش کنند، اهالی منطقۀ کالپوش به روز نیمه شعبان برات گفته و برای خیرات اموات خود نان گولاچ بین مردم تقسیم می‌کنند.    وی هم‌چنین گفت: در مهدیشهر و سرخه در این روز برخی خانواده‌ها به اهالی محله صبحانه نذری می‌دهند. در این شهرها جشن نیمه شعبان برای چند شب متوالی برگزار می‌شود. در خانه‌ها زنان مراسم مولودی‌خوانی برگزار کرده و برخی نیز این روز را روزه می‌گیرند.    پژوهشگر مردم‌شناسی سازمان میراث‌فرهنگی، صنایع‌دستی و گردشگری استان سمنان با اشاره به این‌که برگزاری جشن ولادت با سعادت امام زمان(عج) در کوچه و گذر و محله شهرهای بزرگ و کوچک از دیگر آداب این مناسبت فرخنده است، ادامه داد: همسایه‌ها با مشارکت اقدام به آذین‌بندی کوچه، چراغانی و تهیه شیرینی، شربت، آش و ... کرده و پذیرای دیگر اهالی شهر و روستا می‌شوند. این مراسم دارای قدمت بسیاری بوده و اهالی کوچه یا خیابان هر سال به طور خودجوش و با عزمی جدی نسبت به برگزاری آن اقدام می‌کنند. دعوت از خطیب و سخنران در مجالس جشن و سرور نیز متداول است.    قلی‌پور خاطرنشان کرد: برگزاری مجالس مولودی‌خوانی در مساجد و منازل از دیگر آداب جشن نیمه شعبان است، مداحان با خواندن ابیاتی در وصف امام زمان(عج) حاضرین را به وجد آورده و به مجلس شور و هیجان خاصی می‌دهند، در این شب‌های جشن و سرور بسیاری افراد که با نیت قبلی نذرشان برآورده شده اقدام به ادای نذر خود در قالب پخت غذای نذری، پخش کردن شیر، آش، شربت، شیرینی و ... می‌کنند. به طور کلی در این ولادت با سعادت همه مردم استان در شهرها و روستاها به شادی و سرور می‌پردازند. حتی در روستاهای دور دست نیز زنان عشایر با پخت نان قندی کام خود و دیگر اعضاء خانواده را شیرین می‌کنند.     ,استان ها - سمنان,از نذر «گولاچ و چلپک» تا «بشقاب‌های چراغ برات»,یکشنبه ۲ خرداد ۱۳۹۵ - ۰۵:۲۲,"نيمه شعبان ,سمنان,گردشگري"
معصومه محمدپور - خبرنگار ایسنا  کشیده‌شدن ماجرای فیش‌های حقوقی برخی مدیران بیمه مرکزی به فضای رسانه‌های رسمی و مجازی، یکی از بحث‌های داغ یکی دو هفته اخیر در افکار عمومی بود که نهایتا با بیان برخی توضیحات از جمله اینکه  مبلغ یادشده، مطالبات معوقه مدیران مربوطه بوده و البته  با دخالت شخص وزیر اقتصاد ضمن بازگرداندن مبالغ مورد بحث تا تعیین تکلیف و بررسی پرونده، تا حدی از سطح به حاشیه رفت؛ اما در میان تاب و تب رسانه‌ای ماجرا ، چند نکته مغفول مانده است که در زیر به آن‌ها اشاره می‌شود:  1-نکته نخستی که در گرد و غبار برخاسته از ماجرای اخیر توجهی به آن نشد این بود که در اولین فرصت پس از طرح مساله در رسانه‌ها، مسئولان ذیربط حتی با وجود این توضیح که هنوز تخلفی در این پرداخت‌ها محرز نشده، اقدام کرده و با بازگرداندن مبالغ مذکور به خزانه تا تعیین تکلیف پرونده، نشان دادند که عزم لازم برای برخورد با تخلفات احتمالی وجود دارد و این دستاورد کمی به ویژه اگر نگاهی به روند چنین مسائلی در گذشته بیندازیم نیست؛ دستاوردی که در واقع باید به چشم یک نکته مثبت در زیرمجموعه دولت فعلی به آن نگریسته شود. واقعیت این است که در نظام‌هایی که به آرامی مسیر حرکت به سوی دموکراسی و شفافیت در نظام اداری را طی می‌کنند، بروز تخلفات شاید به شکل کامل قابل پیشگیری نباشد، اما نکته مهم برخورد با تخلف است که در مورد اخیر، این اقدام به درستی انجام شده و با توجه به سوابق موجود، در همین حد، شایسته تقدیر است . در همین راستا حتی استعفای رییس کل بیمه مرکزی را می‌توان به فال نیک گرفت و به دید مثبت به آن نگاه کرد؛ اقدامی که در بسیاری از نقاط جهان باب است، اما متاسفانه در کشور ما به دلایلی که چندان مسموع نیست، معمولا از این واکنش کمتردیده شده در مسئولان به نیکی یاد نمی‌شود.  2-نکته بعدی نوع طرح این مساله و پرداختن به آن توسط برخی رسانه‌هاست که البته نفس کار آن‌ها در نورافکن‌انداختن بر زوایای یک اقدام شبهه‌ناک - بدون بررسی در یک متن معنادار- در راستای رسالت حرفه‌ای‌شان معنا می‌یابد؛ اما این سکه، روی دیگری نیز دارد که باید به افکار عمومی نمایانده شود و آن هم خوانش بین خطوط یا بررسی متنی است که چنین واکنشی در آن بروز می‌یابد. در واقع بیشترین اهتمام را در پرداختن به این ماجرا رسانه‌هایی داشتند که عمدتا در تخلفات محرزشده‌ی بسیار بزرگ‌تر، نه تنها تلاشی برای برملاکردن متخلفان به دلیل تعلق آن‌ها به اردوگاه فکری و سیاسی خود نکرده‌اند، بلکه به دفعات به دنبال لاپوشانی ماجراها و اتها‌م‌زنی به طرف مقابل خود بوده‌اند که نمونه بارز آن را می‌توان در بخشی از پرونده مشابه در سازمان تامین اجتماعی در دوره دولت قبل جست‌وجو کرد. همین جریان اما امروز در مقابل یک اقدام در ابعاد کوچک‌تر، مساله را حتی در بخش‌های خبری صدا وسیما مطرح کرده و آن را در صفحات مجازی به خون شهدای مدافع حرم ربط می‌دهد. جریانی که البته امید است ازین پس نیز در قبال همه تخلفات به درستی به وظیفه خود عمل کند، مرگ را فقط برای همسایه نخواهد و دوباره دچار فراموشی تاریخی نشود و حتی در پرداختن به تخلفات متعدد اردوگاه فکری خود، برخورد سیاسی را کنار بگذارد. البته ناگفته پیداست که مساله اصلی در برخوردهای این‌چنینی رسانه‌ها با این مسائل در مستقل‌نبودن آنها ریشه دارد و تا زمانی که رسانه‌های واقعا مستقل نتوانند از زیر بار مشکلات متعدد کمر راست کنند و حرفی برای گفتن در فضای رسانه‌ای کشور داشته باشند، شاهد یکه‌تازی رسانه‌های جناحی و ادامه چنین روایت‌هایی خواهیم بود که بزرگترین قربانی اقداماتشان، حقیقت است.  3-و اما نکته نهایی نیز به مدیران و مسئولانی مربوط است که امروز بیش از گذشته زیر ذره‌بین رسانه‌های گوناگون به ویژه از نوع مجازی و شبکه‌ای هستند. در چنین فضایی هیچ حرکت خلاف قانونی از چشم‌ها پنهان نمی‌ماند و دیر یا زود بالاخره در گوشه‌ای برملا می‌شود؛ حتی اگر برملاکننده واجد ویژگی خیرخواهی برای مردم در انتشار یک ماجرا نباشد و صرفا از موضع رقیب دست به این کار بزند. به هر حال نورافکن‌ها در همه جا هستند و دیگر سیستم‌های دولتی و شبه‌دولتی نمی‌توانند حیاط خلوت مناسبی به ویژه برای برخی مراودات مالی باشند. پس اگر کسی با انگیزه کسب سود مادی فراتر از مهارت و توانایی خود، نیم‌نگاهی به مناصب این سیستم‌ها دارد باید بداند که بهتر است در جای دیگری دست به سرمایه‌گذاری بزند.  البته تحقق بند سوم آرزوی قلبی نگارنده و بسیاری دیگر است و مطمئنا هنوز در سطح واقعیت آن‌قدرها هم اوضاع آن‌گونه که توصیف شد نیست، اما امید است که به ویژه با اعمال درست قانون دسترسی آزاد به اطلاعات و تدوین قوانین پیشگیرانه به سمت چنین فضایی حرکت کنیم تا همه جا و هر مسئولی در مرئا و زیر نظر افکار عمومی باشد.   ,يادداشت - يادداشت,ماجرای بیمه مرکزی و چند نکته مغفول,شنبه ۲۵ اردیبهشت ۱۳۹۵ - ۱۳:۵۶,
وزارت امور خارجه مالدیو با انتشار بیانیه‌ای از تصمیم دولت این کشور برای قطع روابط دیپلماتیک با کشورمان خبر داد.    به گزارش خبرگزاری دانشجویان ایران (ایسنا)، در بیانیه دستگاه دیپلماسی مالدیو آمده است: دولت مالدیو تصمیم گرفته است روابط دیپلماتیک با ایران را قطع کند.    وزارت امور خارجه مالدیو این ادعای واهی را مطرح کرده که دولت جمهوری اسلامی ایران در خاورمیانه و به ویژه منطقه خلیج فارس سیاست‌هایی اتخاذه کرده که برای صلح و امنیت منطقه زیان‌بار بوده و این مسأله در ابعاد متعددی به ثبات، صلح و امنیت مالدیو نیز مرتبط است.    به گزارش ایسنا، بر اساس این بیانیه، روابط دیپلماتیک ایران و مالدیو دوم ژوئن سال 1975 آغاز شد.    خبرگزاری آسوشیتدپرس گزارش داد، این تصمیم مالدیو که دارای جمعیتی 341 هزار نفری است، از نزدیکی سیاست‌های این کشور به عربستان حکایت دارد. بر اساس این گزارش، سال گذشته ریاض با افتتاح سفارت در مالدیو، مبالغی را به عنوان کمک مالی در اختیار دولت این کشور قرار داد و ضمناً مذاکراتی را به منظور سرمایه‌گذاری آغاز کرد.    عبدالله یامین عبدالقیوم از زمان تصدی ریاست جمهوری مالدیو در سال 2013، سفرهای متعددی به عربستان داشته است.     ,سياسي - سياست خارجي,مالدیو روابط دیپلماتیک با ایران را قطع کرد,چهارشنبه ۲۹ اردیبهشت ۱۳۹۵ - ۰۱:۴۱,
زهرا میعادی - کارشناس ارشد ارتباطات  بازنمایی اخبار حوادث در رسانه‌های ایران همواره با موانع‌ متعددی از داخل و خارج از رسانه مواجه بوده است؛ چنانکه رسانه‌ در پوشش این‌گونه از اخبار دچار وسواس و دقت فراوان شده و برخی کج‌سلیقگی‌های فردی نیز در پوشش آنها سبب به حاشیه‌کشیدنشان می‌شود. تنگناهای حقوقی از سویی و خلاء قوانین حمایتی از رسانه و شاغلان در آن، از سوی دیگر، احتیاط بیش از حد را چاشنی کار رسانه کرده و در مواقعی به ایجاد پدیده‌ای به نام خودسانسوری منجر می‌شود. در نهایت اخبار با عبور از فیلترهای متعدد در حالی برای افکار عمومی منتشر می‌شود که با اصل خبر تفاوت‌های زیادی دارد.    واقعیت این است که بازنمایی اخبار حوادث در رسانه‌های ایران آسیب‌شناسی و کارشناسی شده نیست و رسانه‌ها عمدتا در مواجهه با این دست از اخبار تمایلی به پوشش ندارند؛ چون عواقبی برایشان به همراه دارد. بر همین اساس فقط به انتشار خبر می‌پردازند و از بررسی موشکافانه آن حذر می‌کنند؛ بنابراین لایه‌های زیرین و اصلی یک رویداد برای همیشه باقی می‌ماند و با گذشت اندک زمان این دمل به شکل دیگر در جامعه سر باز می‌کند و مجددا قربانی می‌گیرد؛ در حالی که رسالت اجتماعی رسانه‌ها آنها را موظف به دیدبانی و کشف حقایق در لایه‌های پنهانی اجتماع می‌کند.    بر اساس ادبیات موضوع، بازنمایی تولید معنا از طریق چارچوب‌های مفهومی و گفتمانی است؛ به این معنی که معنا از طریق نشانه‌ها، بویژه زبان تولید می‌شود. زبان سازنده‌ی معنا برای اشیای مادی و رویه‌های اجتماعی و صرفا واسطه‌ای خنثی و بی‌طرف برای صورت‌بندی معانی و معرفت درباره جهان نیست.  بازنمایی رسانه‌ای اما برساختی اجتماعی و فرهنگی از جهان واقع در چارچوب گفتمان و روابط قدرت به منظور استیلا و هژمونی فرهنگی و اجتماعی علیه دیگران فرهنگی / نژادی است؛ دیگرانی که بخشی از دیگربودگی و فرودستی آنان ریشه در زبان و گفتمانی دارد که رسانه‌ها سازنده و اشاعه دهنده‌ی اصلی آن هستند، بازنمایی ساخت رسانه‌ای و زبانی واقعیت و واقعیت براساس بازنمایی شکل می‌گیرد و ساخته می‌شود. هیچ امر فرازبانی، فراگفتمانی و فرا تاریخی وجود ندارد که به نحو عینی و شفاف انعکاس یابد، بلکه فهم و شناخت ما از واقعیت امری است که در زبان و گفتمان ساخته می‌شود. معنا نه اکتشافی طبیعی، که برساخته‌ای اجتماعی است. بازنمایی رسانه‌ای اگرچه برساخته‌ای اجتماعی و فرهنگی است، اما ایدئولوژی و گفتمان سعی می‌کند آن معانی و بازنمایی را امریطبیعی جلوه دهد.     بازنمایی اخبار مهاجران  بازنمایی اخبار حوادث در رسانه‌های ایران جنسیت‌گرا نیز هست؛ از آنجا که معمولا زنان در مواجهه با آسیب‌ها بدون دفاع‌تر هستند؛ از این رو بیشتر توجه رسانه‌ها به اخبار جنایی متوجه این قشر و کودکان است و دیگر در جامعه مثل مهاجران در کانون توجه قرار نمی‌گیرند.  هر چند که اخبار مهاجران اخیرا در سطح جهان به دلیل پدیده جنگ بسیار مورد توجه قرار گرفته که از آن جمله به آیلان کوردی کودک چهارساله سوری باید اشاره کرد که موج‌آفرینی جهانی داشت اما اغلب خبرها مربوط به این دسته از افراد در کانون توجه قرار نمی‌گیرند مگر اینکه دستاویز سیاسی یا اهرم فشار به کشوری باشد؛ به عبارت دقیق‌تر بیشتر برجسته‌سازی این‌گونه از اخبار ناشی از مطامع سیاسی و اقتصادی بازتاب‌دهنده است، نه منافع مهاجران.  در ایران هم مهاجران از سهم اندکی از اخبار رسانه‌ها برخوردار هستند که آن هم عمدتا مربوط به مراحل و اقدامات اقامتی آنهاست یا در مواردی که حضور گسترده آنها معضلاتی را برای جامعه ایجاد می‌کند تصمیمات کشوری اتخاد و در صدر اخبار قرار می‌گیرند؛ مثل طرح سال گذشته که تحصیل کودکان مهاجران که اکثر از افغانستان هستند، مورد توجه مسئولان قرار گرفته بود.  در مورد اخیر بازنمایی اخبار جنایت ورامین در رسانه‌های ایران بر اساس تمام محدودیت‌های مطرح‌شده در بالا با تاخیر صورت گرفت و انتشار این خبر در فضای مجازی پای رسانه‌های رسمی را به این پرونده باز کرد و حتی در این میان رسانه‌های ایران از سوی برخی از فعالان حقوق بشر و عده‌ای از مردم افغانستان به سانسور و بایکوت خبری متهم شدند؛ در حالی که هم‌زمان با قتل ستایش در ورامین، ستایش دیگری در استان فارس به شکل فجیعی به قتل رسید که رسانه‌ها در پوشش آن تفاوت زیادی با دختر افغان قائل نشدند.  رسانه‌ها ایران از آنجایی که از نظر مالی وابسته هستند، قدرت حضور در اقصی‌نقاط کشور را ندارند و از این رو برخی اخبار عادی و حتی گاه مهم از دسترس آنها دور می‌ماند ؛ بنابراین این موضوع در پرونده ستایش عمدی نبوده، همان‌گونه که دیده شد بعد از اطلاع رسانه‌ها از وقوع این فاجعه، بازنمایی اخبار پرونده به صورت برجسته‌ای انجام شد و سکوت رسانه‌ای ابتدایی ربطی به آنچه قوم‌گرایی خوانده شد نداشت، بلکه برگرفته از وضعیت و دیدگاه موجود به اخبار حوادث بود که گاه به آن به عنوان اخبار زرد نیز نگاه می‌شود؛ در حالی که این‌گونه نیست و پرداختن به آن بحث جداگانه‌ای می‌طلبد.  نظر و آرای اندیشمندان ارتباطات در مورد نحوه بازنمایی اخبار حوادث متفاوت است؛ برخی معتقدند انتشار اخبار حوادث باعث ایجاد حس ناامنی در جامعه می‌شود و عده‌ای دیگر بر این باورند که انتشار اخبار حوادث در نهایت، در جامعه آگاهی ایجاد می‌کند.  علی گرانمایه‌پور استاد ارتباطات معتقد است که رسانه‌ها در بازنمایی اخبار حوادث، وسواس و دقت خاصی دارند؛ رسانه‌ها هم خط قرمزها را رعایت می‌کنند و هم دچار خودسانسوری می‌شوند و از سویی رویکرد سیاسی حاکم بر رسانه آنها را از دایره بی‌طرفی خارج می‌کند. دکتر مهدی منتظرقائم جامعه‌شناس هم معتقد است در بازنمایی اخبار حوادث در رسانه‌های ایران مصلحت‌اندیشی می‌شود و این گونه اخبار باید با حفظ منافع ملی، عواطف، حفظ بی‌طرفی، انسان‌گرایی و مجموعه مولفه‌های خوب، تحلیل شود و حق قربانی نیز محفوظ باشد.  به گفته وی این در حالیست که رسانه‌های خارجی دنبال لایه زیرین نیستند بلکه دغدغه برخورد خبری، موج‌آفرینی سیاسی و عاطفی دارند تا با تحریک عواطف منافع خودشان را پیش ببرند. اما رسانه‌های داخلی نسبت به این موج‌آفرینی رسانه‌های خارجی در موضوع قتل ستایش عاقلانه برخورد کردند؛ زیرا می‌دانند عمق و نوع اثرگذاری مهم است و در موارد لزوم با تشکیل کمپین اجتماعی به قضیه وارد می‌شوند و در موارد دیگر به بررسی لایه‌های زیرین می‌پردازند تا جلوی تکرار را بگیرند و حق قربانی را نیز ادا کنند.     نتیجه‌گیری  در بازنمایی خبر قتل ستایش توسط نوجوان ایرانی در ورامین رسانه‌های ایران اقدامی برای سانسور یا بایکوت خبری نداشتند کما اینکه همزمان با وقوع این حادثه یک ایرانی توسط دو افغان به قتل رسید و رسانه‌ها خیلی در این خصوص موج‌آفرینی و جریان‌سازی نکردند اما رسانه‌ها با دروازه‌بانی اخبار قتل ستایش سعی در هدایت افکار عمومی و مسئولان کردند و جا ماندن در پوشش اولیه این خبر را با حضور در محل حادثه، کلانتری محل تشکیل پرونده، دادسرای ورامین، پزشکی قانونی و دادگاه تجدید نظر جبران کرده و با وجود تنگناهای قانونی اقدام به اطلاع‌رسانی از این پرونده جنجالی کردند و حتی برجسته‌سازی اخبار این پرونده و قرار دادن خبرهای مربوطه در صفحه اول خبرگزاری‌ها و تیتر صفحه اول بودن روزنامه‌ها موجی در جامعه ایجاد کرد تا به این پرونده توجه ویژه شود.  رسانه‌ها در پوشش اخبار قتل ستایش گرفتار قومیت‌گرایی نشده و تفاوتی برای این کودک افغان و ایرانی قائل نشدند اما اینکه نوع خشونت بکار رفته در این قتل به ایرانی بودن قاتل ربط داده شود هم مورد توجه رسانه‌ها نبود و بعضا توجه‌ها را به کودک بودن قاتل جلب می‌کردند اما قضاوت را به مخاطب واگذار می‌کردند و در پی حمایت از او نبودند.  همین که در مدت کوتاهی پرونده قتل ستایش به دادگاه تجدیدنظر رسید؛ راهی که گاه پرونده‌ها مشابه باید دوسال طی کنند تا تعیین شعبه شوند، نشان از فعالیت مناسب رسانه در برجسته‌سازی و متقاعدسازی اذهان مسئولان و مردم دارد.     ,يادداشت - يادداشت,بازنمایی اخبار حوادث در رسانه‌های ایران,چهارشنبه ۲۹ اردیبهشت ۱۳۹۵ - ۱۱:۴۳,"قتل,حادثه,اسیدپاشی,حادثه مرگبار"
در روزهای اخیر ایسنا گزارشی از زنی به نام اعظم منتشر کرد که همسرش او و دو دختر خردسالشان را تا سر حد مرگ آزار داده و 21 روز بدون آب و غذا در خانه‌شان زندانی کرده بود. همسر این زن، معتاد به شیشه است و دچار توهم، ماجرا از آنجا آشکار می‌شود که او مردی را به خانه می‌آورد و از او می‌خواهد بگوید که با زنش رابطه داشته یا نه؟ مرد که وضعیت اسفناک زن و دو بچه را می‌بیند، پلیس را در جریان می‌گذارد. همسر اعظم زندانی می‌شود و اعظم، هانیه و هدیه که یک روز را در بیمارستان می‌گذرانند حالا منتظر نظر دادگاه هستند. این مرد به گفته خواهرش، مادر خود را هم شکنجه می‌داده و  مادر بر اثر همین شکنجه‌ها مرده است و پدرشان هم  از کتک‌های فرزندش در امان نیست.‌    انتشار این خبر که با عکس‌هایی از بدن جراحت‌دیده و سوخته اعظم و فرزندانش همراه بود، در شبکه‌های اجتماعی همخوان و با واکنش‌های مختلفی مواجه شد. شهیندخت مولاوردی  -معاون رئیس‌جمهور در امور زنان و خانواده - با بیان اینکه نتوانسته خواندن این گزارش را به پایان برساند، دستور پیگیری ویژه این پرونده را صادر کرد.  کاربران شبکه‌های اجتماعی هم از این گزارش هولناک متاثر شدند و به این خبر واکنش دادند، هشتگ #اعظم نیز یکی از هشتگ‌های پرکاربرد روزهای اخیر بود. واکنش‌هایی که بخشی از آن به وثیقه 20 میلیونی ابتدایی برای همسر اعظم بود و موج واکنش‌های مختلف دیگری که سبب شد مرد در زندان بماند و قرار تامین وثیقه 20 میلیونی باطل شود.       نمایی از صورت اعظم که توسط شوهرش مورد ضرب و جرح قرار گرفته است      اما غیر از واکنش‌های ابتدایی، ریشه‌یابی این مورد که از انواع خشونت خانگی است که در نقاط دیگر جهان نیز رخ می‌دهد، روی دیگر ماجراست.   شیما قوشه وکیل خانواده است و وکالت زنانی را در موارد مشابه بر عهده داشته است؛ او معتقد است که مهم‌ترین موضوع در بحث خشونت خانگی، نبود قانونِ خاص خشونت خانگی است.  او می‌گوید: سال 1383 قانونی در حمایت از کودکان و نوجوانان تصویب شد که اگرچه قانون محدودی است، اما قابل ارجاع است. اما در مورد خشونت بر زنان قانون خاصی نداریم و در هنگام رخ‌دادن چنین اتفاقاتی، باید به قانون جزای عمومی مراجعه کنیم که در آن دیگر این موضوع مطرح نیست که فرد بزه‌کار و بزه‌دیده در کانون خانواده قرار دارند که این موضوع تاثیرات منفی زیادی دارد؛ در فرهنگ ما همیشه از خانه به عنوان نهادی امن یاد شده و خانه همواره به عنوان جایی که امنیت خانواده را تامین می‌کند، مطرح است. به نظر من با کسی که در چنین فضایی دست به خشونت می‌زند، باید با شدت بیشتری برخورد کرد. نکته دیگر این است که در قانون جزا، عموما خشونت باید اثبات شود، اما در مورد خشونت خانگی قضیه متفاوت است و نباید نیازی به اثبات داشته باشد؛ زیرا در خانه کسی برای شهادت وجود ندارد. شهادت کودکان هم عموما مورد تایید نیست و حتی بهتر است کودکان وارد این پروسه نشوند؛ بنابراین اثبات خشونت با قوانین کنونی دشوار است. اما با نگاه ویژه به این نوع خشونت‌ها در قانون خشونت خانگی، می‌شود مسیر رسیدگی به این پرونده‌ها را تسهیل کرد.    قوشه معتقد است وقتی افراد از فضای اجتماع به خانه پناه می‌آورند، فکر می‌کنند خانه جایی امن است؛ اگر این امنیت از بین برود، مفهوم خانه هم در اذهان تغییر می‌کند.  این وکیل دادگستری همچنین معتقد است که مجازات خشونت خانگی باید شدید باشد تا خانه به فضایی نا امن تبدیل نشود؛ او می‌گوید : منظور از شدید بودن مجازات تنها طولانی‌کردن دوران حبس نیست، بلکه ایجاد شرایطی است که خشونت خانگی به حداقل برسد.  او همچنین به ابعاد فرهنگی این مساله اشاره می‌کند و می‌افزاید: ما در جامعه‌ سنتی‌ای زندگی می‌کنیم، اگر مرد را زندانی کنیم، چون نهادهای حمایتی و سازمان‌های مردم‌نهاد موثر نداریم و مراجعان نهادهای حمایتی دولتی زیاد هستند، ممکن است در نبود مرد، مشکلات دیگری برای خانواده ایجاد شود؛ بنابراین راه تنها زندانی‌کردن مرد نیست، بلکه باید مانند اکثر کشورها در کنار نظارت بر چنین خانواده‌هایی، بر درمان مردان خشونت‌ورز کار کرد. به نظر من بازکردن فضا برای کار نهادهای حمایتی، موثرترین عامل در این زمینه است که می‌تواند از بزه‌دیده و بزه‌کار حمایت کند؛ چون بزه‌کار هم به یک چرخه معیوب وارد شده و او هم نیاز به حمایت دارد.  او با تاکید بر اهمیت ایجاد خانه‌های امن برای حمایت از زنانی که مورد خشونت خانگی قرار می‌گیرند هم می‌گوید:  خانه‌های امن می‌توانند از زنان و کودکان مبتلابه ، حمایت کنند؛ یعنی زنان می‌توانند پیش از آن‌که وارد برروکراسی اداری دادگاه‌ها شوند، جایی برای زندگی داشته باشند و خورد و خوراک و مسکن آنها تامین باشد، حتی در این خانه‌های امن می‌توانند حرفه‌ای بیاموزند تا بعد از خروج از خانه استقلال نسبی شخصیتی بیابند. با این شیوه هم افراد آسیب‌دیده کم می‌شوند و هم از فهرست دختران فراری و زنان کارتن‌خواب و تعداد خودکشی‌ها کاسته می‌شود.  این وکیل خانواده با اشاره به توان محدود نهادها و سازمان‌های حمایتی دولتی چون بهزیستی تاکید می‌کند: سازمان‌هایی چون بهزیستی نمی‌توانند همه جا نفوذ داشته باشند، اما خانه‌های امن می‌توانند در هر محله‌ای ایجاد شوند و زنان می‌توانند در این خانه‌ها درباره شیوه‌های مقابله با خشونت کلامی و فیزیکی آموزش ببینند. حتی پرونده‌ای برای آنها ثبت شود که در شرایط بحرانی از آن‌ها حمایت شود.    زهرا مینویی هم وکیل خانواده است. او هم نبود قانونی مختص به خشونت خانگی را یکی از دلایل ضعف رسیدگی به این پرونده‌ها می‌داند و می‌گوید: متاسفانه عموما کسی از خشونت خانگی باخبر نمی‌شود، من حتی با مواردی مواجه بوده‌ام که کل آپارتمان از آزارهایی که مردی به همسرش می‌رساند، باخبر بودند، اما کسی از ترس مرد جرات نمی‌کرد عیله او شهادت بدهد. وقتی ما قانونی برای حمایت از شهود نداریم، ممکن است کسانی که مطلع باشند هم شهادت ندهند. یکی دیگر از مشکلات ما دید کدخدامنشانه در حل مسائلی چون خشونت خانگی است، بسیاری از پرونده‌ها در دادسرا یا به دلیل کمبود مدارک بسته می‌شود و یا سعی می‌شود با کدخدا منشی پرونده را حل و فصل کنند؛ سیستم قضایی با آمارهای وحشتناک طلاق مواجه است، اما به جای اینکه راه درست را برود، شرایط دریافت مهریه را برای زنان سخت می‌کند و هزینه دادرسی را بالا می‌برد تا آمار طلاق پایین بیاید؛ شاید این روند به کاهش آمار طلاق کمک کند، اما ممکن است به افزایش همسرکشی، همسر آزاری و فحشا دامن بزند.  مینویی با اشاره به اهمیت ایجاد خانه‌های امن نیز می‌گوید: بهزیستی کسی را به عنوان خودمعرف نمی‌پذیرد بنابراین باید در کنار سازمان‌های دولتی، نهادهای مدنی وجود داشته باشند که اعظم و کسانی چون او را بپذیرند و به نهادهای حمایتی معرفی کنند. وقتی این زنان جایی برای پناه بردن نداشته باشند، تغییری در وضعیت آن‌ها حاصل نمی‌شود. اما اگر موسسه‌های حقوقی وجود داشته باشند که از جایی تامین مالی شوند و به زنان مشاوره حقوقی رایگان بدهند و آنها را راهنمایی کنند تا بدانند که از چه راههایی می‌توانند به عدالت دسترسی داشته باشند، آمارهای خشونت خانگی پایین خواهد آمد.     لیلی ارشد مددکار اجتماعی و مدیر خانه خورشید هم معتقد است برای پیشگیری از خشونت خانگی باید اقدامات چندجانبه‌ای صورت بگیرد؛ چون این موضوع ابعاد مختلفی دارد. او که سال‌ها مدیریت خانه خورشید را که پناهگاهی برای زنان آسیب‌دیده است بر عهده داشته، معتقد است: بیشتر این خشونت‌ها در میان افرادی رخ می‌دهد که شرایط اجتماعی و اقتصادی دشواری دارند. متاسفانه نوجوانان و جوانان آموزش‌های لازم در زمینه ارتباط موثر و مهارت‌های زندگی و مهارت‌های اجتماعی نمی‌بینند، این یکی از جاخالی‌های بزرگ در این زمینه است. وقتی ما بلد نباشیم خشم خود را کنترل کنیم، وقتی در هیچ مقطع آموزشی مهارت‌های ارتباط بین فردی را ندیده باشیم، زمینه برای بروز خشونت فراهم‌تر خواهد بود. فرزندان ما شیوه‌های همسری، والدی و فرزندپروری را نمی‌آموزند، احساس مسئولیت را نمی‌آموزند و زمانی که در نقش پدر و مادری قرار می‌گیرند، طبیعتا رفتار مناسبی نخواهند داشت. وقتی مشکلات اجتماعی مثل اعتیاد، بیکاری، مهاجرت بر اثر فقر و حاشیه‌نشینی را به همه این عوامل بیفزاییم، زندگی کردن در شرایط نامناسب سبب می‌شود افراد نتوانند به درستی مراحل مختلف زندگی را طی کنند و این آسیب‌ها مانعی برای رشد همه‌جانبه است. ما فقط رشد فیزیکی نداریم، رشد عاطفی، روانی، اجتماعی و جنسی هم لازم است و وقتی کودک این مراحل را به درستی از سر نگذرانده باشد و در کودکی به اندازه کافی از امنیت کافی برخوردار نبوده‌ باشد، دوست داشته نشده باشد و مورد غفلت واقع شده باشد، حتما در بزرگسالی تاثیرات و عواقبی در انتظارش خواهد بود. اگر چنین فردی در بزرگسالی در شرایط دشوار زندگی کند، ممکن است دست به رفتارهای خشونت‌آمیز بزند. اکثر کسانی که کودک‌آزاری می‌کنند یا به کودکان تجاوز می‌کنند، در کودکی مورد تعرض واقع شده‌اند.  لیلی ارشد با اشاره به تاثیرات مواد مخدر و محرک‌ها هم می‌گوید: اصولا بیماری اعتیاد، بیماری چندوجهی اجتماعی، روانی و فیزیکی است؛ یعنی یک تفاوت‌هایی بین آدم‌هایی که اعتیاد دارند و آدم‌هایی که هرگز مواد مصرف نکرده باشند، هست؛ من در این سال‌هایی که با این افراد کار کرده‌ام، دیده‌ام که یک تفاوت‌هایی بین این آدم‌ها با سایرین هست؛ این آدم‌ها کوله‌پشتی سنگینی دارند از خشم، از اضطراب، از ترس، از مقایسه و طردشدن. وقتی من کوله سنگینی دارم و در شرایط نامناسب اجتماعی قرار می‌گیرم، با تصور بهبود شرایط عاطفی و روانی‌ام، به دلیل عدم آگاهی راحت‌تر وارد اعتیاد می‌شوم. همچنین متخصصان این حوزه می‌گویند مواد صنعتی در هر بار مصرف، تعدادی از سلول‌های مغز را از بین می‌برند، سلول‌هایی که دوباره تولید نمی‌شوند و گاهی مغز دیگر از آن‌ها فرمان نمی‌برد، خودشان می‌گویند: مواد به ما دستور می‌دهد.     این مددکار باسابقه معتقد است که راه حل اصلی این مشکل، پیشگیری نوع اول یعنی آموزش مهارت‌های زندگی و اجتماعی است، او می‌گوید: اگر ما سرچشمه را پیدا نکنیم، صرفا کمک به آدم‌های مغروق، کمکی نمی‌کند.  ارشد می‌گوید: هر روز تعداد آدم‌هایی که درگیر اعتیاد و مسائل آن هستند رو به افزایش است، کمک به این افراد گرچه ضروریست، اما کافی نیست. ما سرچشمه را باید پیدا کنیم. وقتی که از سر رودخانه آدم‌ها در حال وارد شدن هستند نمی‌توانیم به در حال غرق‌شدن‌ها کمک کنیم. اگر پیشگیری نباشد ما نمی‌توانیم کار مشعشعی انجام دهیم. پس انتظار این است که رسانه ملی و سایر رسانه‌ها، آموزش و پرورش و نهادهای آموزشی، به آگاهی دادن به کودکان و نوجوانان برای ایمن‌کردن آن‌ها بپردازند.  اما او هم با اشاره به اهمیت قانون‌گذاری در این زمینه‌ می‌گوید: ما قانون مشخصی برای خشونت خانگی نداریم و تنها عمل خشونت‌زا را خشونت می‌دانیم، مادر پسر 12 ساله‌ای که پدرش او را به دلیل نمره 16 کشته بود در مصاحبه‌ای گفته بود که پدر بارها پسرش را به مرگ تهدید کرده بود، اما در قانون ما چنین جایگاهی برای این موارد نیست. مددکار اجتماعی حتی اجازه ورود به خانه‌ها را ندارد و باید از دادسرا اجازه داشته باشد. خشونت خانگی موضوعی جهانی و فراگیر است، اما کشورهای زیادی با قوانین پیشگیرانه این خشونت‌ها را کاهش داده‌اند، آن‌ها مجازات‌های جایگزین را مورد توجه قرار داده‌اند؛ وقتی فردی خشونتی نشان می‌دهد، همواره مورد نظارت قرار می‌گیرد، آموزش می‌بیند و مجازات او هم بر اساس نوع خشونت عمدتا اجتماعی خواهد بود؛ چنان‌که فردی که در سال چندبار تصادف می‌کند یا هنگام رانندگی مشروب می‌خورد و بد رانندگی می‌کند، گواهینامه‌اش برای 6 ماه گرفته می‌شود تا در شرایط سختی قرار می‌گیرد که خودش دیگر اقدام به خشونت نمی‌کند.    ایسنا - آزاده شمس         ,ايسنا+ - ايسنا+,چرا «اعظم‌» قربانی شد؟,یکشنبه ۵ اردیبهشت ۱۳۹۵ - ۲۰:۲۱,"خشونت خانگی,خشونت عليه زنان"
تنها به خاطر این که جنگ سرد تمام شده و در یک نقطه‌ای از دنیا دو ایدئولوژی، درست در همسایگی، بر هم در خصم گرفته‌اند نیست، که شبه‌جزیره کره مدام در صدر اخبار است. موقعیت جغرافیایی این شبه جزیره باعث شده در تمام طول تاریخ عرصه‌ای برای تاخت و تاز و میوه‌ای برای برانگیختن هوس‌ها باشد.     کره هم 10 هزار سال تاریخ دارد            می‌گویند تاریخ این منطقه به 8 هزار سال قبل از میلاد مسیح برمی‌گردد، که یعنی تمدن آن 10 هزار سال قدمت دارد. اولین حکومت‌های پادشاهی که در این منطقه به قدرت رسیدند حاکم شبه جزیره کره و بخش‌هایی از منچوری در شمال شرقی چین کنونی بودند، اما دو قرن قبل از میلاد مسیح این سلسله توسط امپراتوری هان در چین شکست داده شد و شاخه‌ هان در کره قدرت را به دست گرفت که تا 400 سال بعد هم ادامه داشت و زمینه حضور پررنگ‌تر چینی‌ها در شمال شبه جزیره کره را فراهم کرد. اما این سلسله هم بالاخره باید جای خود را به اتحادیه‌های سیاسی دیگری می‌داد،‌ در نتیحه در قرون اول بعد از میلاد مسیح،‌ سلسله‌ هان جای خود را به سه حکومت پادشاهی دیگر در منطقه داد که هر کدام بر بخش‌هایی از شبه جزیره کره و منچوری حکومت می‌کردند، اتحادیه‌های سیاسی این سه را به دو ناحیه کاهش داد و این اولین بار بود که زمینه طرح کره شمالی و جنوبی مطرح شد، سرزمینی که پادشاهان منطقه شمالی در اختیار داشتند به واسطه همین پیمان‌های سیاسی گسترده‌تر بود، در آن شعر و فرهنگ بیشتر تشویق می‌شد و دین بودایی رواج بیشتری داشت. روابط کره و چین در این زمان صلح‌آمیز بود. به مرور حکومت جنوبی کره که زمین کمتری هم در اختیار داشت ضعیف شد و امپراتوری شمالی توانست آن را هم به قلمرو خودش اضافه کند،‌ با این حال این حکومت فرهنگ‌دوست و هنرپرور هم مانند بسیاری دیگر از حکومت‌های سرتاسر آسیا،‌ ناچار به جنگ با مغول‌ها شد. این درگیری 40 سال طول کشید و دولت را آن قدر ضعیف کرد که در نهایت با وجود این که در این جنگ شکست نخورد حکومتی تحت سلطه مغولان را ادامه داد.     شبه جزیره،‌ زمین تاخت و تاز همه   بعدها خانواده دیگری جانشین امپراتوری قبلی شد، که در نتیجه آن هر چند دوره 200 ساله‌ای از آرامش بر قلمرو کره حاکم شد. همزمان آیین کنفسیوس رواج بیشتری پیدا کرد و این زمان حوالی قرن 15 میلادی بود. اواخر این قرن اما به آرامش اوایل‌اش نبود؛ کره در اواخر قرن 15 میلادی از طرف ژاپن مورد حمله قرار گرفت که به مجموعه‌ای از جنگ‌های فرسایشی برای دو طرف ختم شد و کشور متخاصم هم در نهایت در آن پیروزی پیدا نکرد، در همین حال، مرزهای شمالی کره هم مورد حمله گاه و بیگاه نظامیان چین بود،‌ که به یک سری جنگ دیگر در منطقه منچوری منجر شد، اما در نهایت یک دوره دیگر صلح 200 ساله دست داد که زمینه‌ای برای رنسانس در حکومت کره شد. روند رو به رشد اما ادامه پیدا نکرد،‌ در قرن 19 کره به دلیل سیاست‌های انزواطلبانه در جهت حفظ فرهنگ و ارزش‌هایش به پادشاهی منزوی مشهور شد،‌ اما تغییرات سیاسی دیگری در منطقه به این وضعیت پایان داد،‌ بعد از دو دوره جنگ ژاپن و چین و ژاپن و روسیه، این همسایه شرقی کره تصمیم به اشغال کره گرفت که برای 35 سال ادامه داشت،‌ در نهایت شکست ژاپن در جنگ جهانی دوم باعث شد که کره از نیروهای دولت متخاصم خالی شود؛‌ حاصل این شد که نیروهای شوروی از شمال و نیروهای آمریکایی از جنوب شبهه جزیره حرکت و آن را بین خودشان تقسیم کردند.   تقسیم یک کره،‌ به دوتا   با وجود این که در اعلامیه قاهره که در سال‌های پایانی جنگ جهانی دوم صادر شد، بر لزوم تشکیل یک دولت واحد در شبه جزیره کره تاکید شده بود،‌ اما بالا گرفتن تضادهای ایدئولوژیک در جریان جنگ سرد در نهایت باعث شد دو دولت با دو ایدئولوژی متفاوت در این منطقه تشکیل شود و 1948 مبنای این جدایی شد.  در جمهوری جنوبی یک رییس جمهور که از حمایت آمریکا برخوردار بود روی کار آمد و در شمال،‌ یک چریک کمونیست،‌ با حمایت شوروی به قدرت رسید. با این حال شوروی اعلام کرد که از نظر این کشور، کیم ایل سونگ،‌ رهبر کره شمالی،‌ بر هر دو کره اقتدار دارد؛ موضوعی که سازمان ملل حاضر به پذیرش آن نشد. گفته می‌شود در این زمان شوروی حمایت‌های نظامی خودش از کره شمالی را ادامه داد، درحالی که آمریکا چنین حمایت‌هایی را از کره جنوبی در دستور کار قرار نداد. در نتیجه در 1950 جنگ دو کره آغاز شد که برای سه سال ادامه داشت،‌ با وجود برتری نظامی کره شمالی، اما جنگ در نهایت به بن‌بست رسید و حاصل آن توافق‌نامه آتش‌بسی بود که کره جنوبی هیچ وقت حاضر به امضای آن نشد.  دولتی که در دهه‌های 60 و 70 میلادی در کره جنوبی حکومت می‌کرد،‌ دیکتاتوری نظامی و با مخالفان تند بود،‌ اما به توسعه اقتصادی کشور کمک زیادی کرد،‌ با این حال،‌ رییس این دولت بعد از مجموعه‌ای از درگیری‌های سیاسی ترور شد و جا را برای به قدرت رسیدن اوپوزیسیون باز کرد، این شروع دور تازه‌ای از درگیری ها و نارضایتی‌های سیاسی بود که تا اواخر دهه 80 میلادی ادامه داشت. با این حال اصلاحات سیاسی و تلاش برای سازش دو کره ادامه پیدا کرد. در آغاز قرن بیست و یکم در جریان تلاش‌های دیگری برای بهبود روابط کره و ژاپن این دو کشور مشترکا میزبان جام جهانی شدند،‌ اما ادعای ارضی ژاپن بر صخره‌های لیانکورت کره باعث شد دوباره روابط به سمت سرد شدن حرکت کند.            امروز کره جنوبی   حکومت فعلی کره را به عنوان جمهوری ششم می‌شناسند؛ دولتی که کره را تبدیل به بهشت اینترنت جهان کرده است و از نظر تجاری هم موفقیت‌های خیره کننده‌ای به دست آورده است. با این که سه چهارم کره جنوبی کوهستانی است. درآمد سرانه این کشور طبق آمار سال 2012، روی رقم 20 هزار دلار در سال،‌ ثابت شد.( درآمد سرانه ایران در همین سال کمی بیشتر از 4 هزار دلار بوده است) کره جنوبی طبق آخرین آمارهای سازمان همکاری و توسعه اقتصادی،‌ یازدهمین کشور جهان از نظر میزان تولید ناخالص داخلی،‌ و سیزدهمین کشور از نظر نرخ برابری قدرت خرید است. این کشور تقریبا هیچ منبع انرژی و معدنی قابل فروشی ندارد و با ازدیاد سرسام‌آور جمعیت هم رو به رو است. در نتیجه رشد اقتصادی سریع و عظیم آن در کنار انفجار میزان دسترسی به اینترنت و تکنولوژی‌های نوین در این کشور از نظر بعضی تحلیل‌گران به نفوذ آمریکا در منطقه و ایجاد پایگاه‌های نظامی آن کشور در شبه جزیره بعد از جنگ کره مرتبط است. اقتصاد کره یکی از پیشروترین‌ها در حوزه اقتصاد کم کربن است؛ تلاشی برای کاهش میزان مصرف سوخت های فسیلی که به کاهش گرمای زمین و حفظ محیط زیست کمک می‌کند،‌ علاوه بر این آزادی‌های مدنی و مذهبی در این کشور رشد یافته است و استانداردهای بهداشت و سلامت و شفافیت دولتی آن بالاتر از حدود متوسط در سرتاسر آسیاست.     یک پرچم فلسفی   علاوه بر موقعیت جغرافیایی و تاریخی و جایگاه جدید اقتصادی کره جنوبی در جهان، پرچم این کشور هم برای خودش ویژگی‌های خاصی دارد که آن را از بسیاری از کشورها با علامت‌ها و رنگ‌های یکنواخت متمایز می‌کند.  کره جنوبی در اواخر قرن نوزدهم صاحب پرچم شد،‌ اما پرچم فعلی آن در نیمه قرن بیستم نهایی و برای کشور کره جنوبی به رسمیت شناخته شد. شاید در نگاه اول در چهار رنگ سپید، سیاه،‌ و قرمز و آبی چیزی روشن نباشد، به جز این خطوط سیاه،‌ برای خودشان معنی خاصی دارند و ترکیب دایره آبی و قرمز در میانه‌اش نشانی باستانی از نگاه یکی از مهم‌ترین فلسفه‌های شرقی به زندگی است.       این خطوط سیاه نقشه هم،‌ در طبیعت،‌ به معنی بهشت،‌ خورشید،‌ ماه و زمین،‌ در زمان،‌ چهار فصل سال،‌ چهار جهت جغرافیایی،‌ چهار ارزش اخلاقی: انسانیت، عدالت،‌ هوش و تواضع، چهار عنصر خانواده: پدر، مادر،‌ دختر و پسر،‌ چهار عنصر بهشت: آتش،‌ آب و خاک، یا زمین، و چهار معنی زندگی: توازن،‌ تمتع، خرد و سرزندگی است.  ین و یانگ،‌ دو اشکی که در این دایره به هم پیچیده‌اند نشان از این دارند که چطور عناصر کاملا متضاد هستی می‌توانند تکمیل‌کننده یکدیگر باشند و جهان طبیعت را شکل دهند؛ شاید همان چیزی که کره جنوبی تلاش می‌کند به آن دست یابد و ظاهرا خیلی هم دور نرفته است!      ایسنا - فاطمه کریمخان   ,ايسنا+ - ايسنا+,کره‌ جنوبی،‌ آشتی تضادها,دوشنبه ۱۳ اردیبهشت ۱۳۹۵ - ۱۶:۴۱,"کره جنوبی,ايسنا +,ایران و کره جنوبی"
 با این که علم ثابت کرده است که عاج فیل چیزی به غیر از همان ترکیب ناخن‌های بدن انسان نیست،‌ اما هنوز آدم‌هایی هستند که عاج فیل و شاخ کرگدن را با آیین و مراسم ویژه در هاون می‌سایند و گردش را برای افزایش توان جنسی و درمان سرطان‌های مردانه استفاده می‌کنند، نامش را هم گذاشته‌اند طب باستانی.   این بخشی از خطر بزرگی است که فیل‌ها و کرگدن‌های آفریقایی و آسیایی را تهدید می‌کند. ثروتمندان آسیای شرقی،‌ مهم‌ترین خریداران عاج و شاخ فیل و کرگدن هستند و مردم فقیر آفریقا و شکارچی‌های غیرقانونی از این فرصت استفاده می‌کنند تا پول‌های کلان به دست بیاورند. حاصل هم شده است این که تخمین زده می‌شود نسل فیل آفریقایی در دو دهه آینده به کلی منقرض شود و نسل کرگدن‌ها هم در خطر جدی انقراض قرار بگیرد!  کشورهای آفریقایی اما تصمیم گرفته‌اند هر طور شده جلوی این انقراض را بگیرند. کار سختی است اما ظاهرا امیدوار هستند که با جدیت بتوانند در آن به نتیجه ای دست پیدا کنند. یکی از راه‌هایشان برای متوقف‌کردن تجارت غیرقانونی شاخ و عاج، ضبط و نابودکردن تمام آن چیزهایی است که از شکار غیرقانونی فیل و کرگدن به دست می‌آید؛ برای این کار ، این هفته گردهم‌آیی بزرگی در پارک ملی نایروبی برگزار شده است تا 105 تن عاج و شاخ کرگدن ضبط شده را بسوزانند.    سرویس حیات وحش کنیا می‌گوید تخمین زده می‌شود عاج 8000 فیل و 343 کرگدن در این مراسم سوزانده شده است. دولت و فعالان اجتماعی کنیا تلاش کرده‌اند با هشتگ بهای بیشتر برای زنده‌ها (#worldmorealiave) مساله تجارت غیرقانونی عاج و کشتار در حیات وحش را بیشتر در معرض توجه عمومی قرار دهند.  رییس جمهوری کنیا که در این مراسم حضور داشته،‌ در مورد تصمیم برای نابودی این مقدار عاج و شاخ گفته است:  به نظر ما عاج و شاخ هیچ ارزشی ندارد،‌ مگر زمانی که روی تن فیل‌ها و کرگدن‌هایمان باشد.  سرویس حیات وحش کنیا هم در این مورد می‌گوید:  تلاش ما این است که نشان دهیم عاج فیل هیچ ارزشی ندارد مگر زمانی که روی تن یک فیل باشد،‌ ما می‌خواهیم به کسانی که عاج فیل می‌خرند یا آن را در خانه‌ نگه می‌دارند بگوییم باید از خودشان خجالت بکشند.         ...............................................................................................................................................................................................................................       ...............................................................................................................................................................................................................................       ...............................................................................................................................................................................................................................       ...............................................................................................................................................................................................................................       ...............................................................................................................................................................................................................................          ,ايسنا+ - ايسنا+,از خودتان خجالت بکشید،‌ اگر عاج دارید!,سه‌شنبه ۱۴ اردیبهشت ۱۳۹۵ - ۱۶:۱۴,"کرگدن,عاج فیل"
گروهک تروریستی داعش برای ادای فریضه حج ساکنان مناطق تحت اشغال خود، شرایط سنی و رهن و ضمانت تعیین کرد.    به گزارش ایسنا، شفقنا به نقل از پایگاه خبری کلنا شرکاء وابسته به مخالفان سوری نوشت: گروهک تروریستی داعش با تغییر در موضع قبلی در قبال ادای فریضه حج از سوی ساکنان مناطق تحت اشغال خود، اعلام کرد که بنا به شرایط مشخصی به آنها اجازه می‌دهد فریضه حج را به عنوان یکی از ارکان دین مبین اسلام به جای آورند.    بر اساس این گزارش، افراد ساکن مناطق تحت اشغال داعش و خواهان ادای فریضه حج باید متولد سال 1970 میلادی و قبل از آن باشند، دوره شریعت را پشت سر گذاشته و برای تضمین بازگشت به محل زندگی خود پس از پایان موسم حج نیز باید اسناد مالکیت مورد تأیید از قبیل سند خانه را به رهن بگذارند و دو تن از عناصر وابسته به این گروهک تروریستی نیز ضامن آنها شوند.    گروهک تروریستی داعش همچنین از افراد خواهان ادای فریضه حج در مناطق تحت اشغال خود خواست که برای اثبات هویت خود، فتوکپی شناسنامه، دو قطعه عکس و فتوکپی مجوز رسمی حج را به همراه داشته باشند.    بدین ترتیب، شروط داعش عبارتند از: 1- داشتن معرفی‌نامه از دو تن از عناصر داعش، 2- سپردن وثیقه ملکی به داعش برای بازگشت، 3- فرد متولد 1970 میلادی و قبل از آن باشد، 4- دوره آموزشی داعش را دیده باشد.    هنوز معلوم نیست این افراد با چه گذرنامه‌ای و از چه طریق می‌توانند به حج بروند.     ,رسانه هاي ديگر - رسانه ديگر,شروط داعش برای سفر حج,شنبه ۱ خرداد ۱۳۹۵ - ۱۰:۳۰,
کیلومتر یک اتوبان تهران - کرج به دست راست که بپیچی، وارد پارک ارم می‌شوی. اگرچه زمانی خارج از شهر محسوب می‌شد، اما حالا پنجره ساختمان‌های مسکونی دور و بر، اینجا را احاطه کرده‌اند. انتظار داری حالا که روزهای خوش بهار است و هوا دلپذیر و مطبوع، وارد پارکی شلوغ و پر رفت آمد شوی، اما در همان بدو ورود می‌فهمی انتظارت چندان درست نبوده.    به گزارش ایسنا، روزنامه ایران افزود: تابلوهای راهنما مدام مسیر شهربازی 1، 2 و باغ‌وحش ارم را یادآوری می‌کنند. هوای تهران آفتابی است، همراه با بادی ملایم. از اینجا کوه‌های شمال تهران نزدیک به نظر می‌رسند. پارک ۷۲ هکتاری ارم که از سال ۱۳۵۷ به این‌سو به‌وسیله بنیاد مستضعفان اداره می‌شود، با دو محوطه و وسایل بازی‌ که قدمتشان به بیش از ۴۰ سال بازمی‌گردد، پذیرای شهروندان است.    تهران شاید یکی از معدود پایتخت‌های جهان است که مجموعه بازی و سرگرمی مدرن و درحد استانداردهای بین‌المللی ندارد. این حرف خیلی از کارشناسان شهری است. تهران هرچه دارد در زیر سقف کوتاه مجتمع‌های تجاری گوشه و کنارش، با هوای خفه و دم‌کرده و شلوغی بیش‌ از حدشان جمع شده؛ فضاهایی که اجازه کافی برای تفریح و لذت بردن را نمی‌دهد.    پارک ارم آن زمان در ابتدای دهه ۵۰ شمسی در حاشیه شهر تهران ساخته شد و تا سال‌ها بزرگ‌ترین و مدرن‌ترین پارک خاورمیانه به‌حساب می‌آمد. بعد از انقلاب، بنیاد مستضعفان مسئولیت اداره آن را برعهده گرفت و در بهار سال ۱۳۹۵ به نظر می‌رسد هنوز این پارک با همان تکنولوژی و دستگاه‌های قدیمی‌اش می‌چرخد و چندان به‌روز نشده است.    زنگ‌زدگی بسیاری از دستگاه‌ها توی چشم می‌زند. برخی وسیله‌ها بارها شکسته و دوباره و دوباره جوش‌ خورده‌اند. صندلی‌ها کثیف و کمربندهای ایمنی برخی دستگاه‌ها پاره است. چندتایی را گره‌زده، دوخته یا با چسب نگه‌ داشته‌اند. با این‌ همه نمی‌توان مانع هیجان و شادی کودکان و جوانانی شد که می‌خواهند صدای جیغ و فریادشان را همراه با خنده به گوش آسمان برسانند.    با همه احوال فعلی پارک ارم، این محوطه با باغ‌وحش، دریاچه و دو پارک بازی‌اش هنوز ظرفیت تبدیل‌ شدن به بزرگ‌ترین و مدرن‌ترین شهربازی تهران و بلکه خاورمیانه را هم دارد.    وارد شهربازی اول پارک می‌شوم، یک سرسره بادی در این محوطه می‌بینم که به نظر می‌رسد یکی از وسایل جدید مجموعه است. روی قسمتی از بدنه این سرسره قرمز نوشته‌ شده: سال ساخت؛ ۱۳۹۴. مسئول سرسره که پسر جوانی است و با تلفن همراهش در حال رصد کردن شبکه‌های اجتماعی با ناراحتی می‌گوید: باز هم آخر هفته قرار است باران بیاید و ما تعطیل هستیم.    از او می‌پرسم: این سرسره را چقدر اجاره کرده‌ای؟    می‌گوید: هر 6 ماه 60 میلیون تومان، اما تا حالا دو میلیون تومان هم کار نکرده‌ایم. آخر ماه هم باید قرارداد را تجدید کنیم.    نیم ساعتی کنار او و دستگاهش می‌ایستم، جز یکی دو نوجوان کسی نیست که دلش بخواهد سر بخورد. می‌پرسم: صرف دارد با این قیمتی که گفتی؟  رو به جوان دیگری که همان نزدیکی‌ها ایستاده، اشاره می‌کند: همکارم است، دو نفری اینجا هستیم. ساعت 4 بعد از ظهر کارمان را شروع می‌کنیم. این کار را نکنیم چه کنیم؟ البته در نهایت ماهی یک و نیم تا دو میلیون تومان برایمان دارد. بلافاصله و بدون مکث هم اضافه می‌کند: البته بعد از کسر هزینه‌های برق، آب و شهرداری.    تله‌سیج پارک کار نمی‌کند. دلیلش را که می‌پرسم می‌گویند، تعمیرات دارد: تازه یادشان افتاده وسیله‌ها را تعمیر کنند. خانمی که کنارم ایستاده این را می‌گوید و رو به پسر و دختر جوانی که همراهش هستند، می‌گوید: برویم شهربازی دو.    اگر این تله‌سیج فعال ‌بود، می‌شد با نشستن روی صندلی‌های فلزی آن از فراز دریاچه بزرگ پارک رد شد و مسیر طولانی بین شهربازی 1 و 2 را طی کرد. ظاهراً محوطه شهربازی 2 طرفداران بیشتری دارد، شلوغ‌تر است با دستگاه‌های بهتر و متنوع‌تر.    برخی دستگاه‌های آن تا 700 میلیون تومان برای هر 6 ماه اجاره داده می‌شود؛ دستگاه‌هایی با تکنولوژی ۵۰ سال پیش که ظاهراً تا حالا هم خوب دوام آورده‌اند. خانمی که با پسرش به پارک آمده، رو به او می‌گوید: چند دقیقه هیجان و ترشح آدرنالین به این‌همه خطر می‌ارزد؟ ببین چقدر وسایل اینجا کهنه است. خیلی قدیمی‌تر از هواپیماهایی که سوار می‌شویم! نگرانی این زن بی‌مورد هم نیست. در پارک ارم حادثه کم رخ نداده، یکی‌اش دو سال قبل سقوط ترن هوایی پارک که در آن سه دختر جوان آسیب جدی دیدند. یکی از دخترها برای همیشه قطع نخاع شد و توانایی راه رفتن را از دست داد.    دکه‌ها و اغذیه‌فروشی‌های پارک هم که دیگر داستان جداگانه‌ای دارند. اصلاً چند دقیقه‌ای یادت می‌رود که در شهر بزرگی مثل تهران هستی تا سوار چرخ‌وفلک ‌شوی و به بالاترین نقطه برسی، آن وقت یادت می‌آید تهران را و هوای دل انگیز بهارش را؛ کوه‌هایی که به تو نزدیک‌تر از همیشه‌اند با چشم‌اندازهایی زیبا و دلفریب.    انگار متصدیان چرخ ‌و فلک هم می‌دانند که این وسیله چندان قابل‌ اعتماد نیست. برای همین با وجود صف بلندی از مشتاقان که در میان نرده‌های فلزی زنگ‌زده به هم فشرده‌ شده‌اند، تنها چهار کابین آن را پر می‌کنند. آنها که در صف ایستاده‌اند، مجبورند به اتاقک‌های خالی زل بزنند تا بالاخره نوبتشان برسد. مسئول همین چرخ و فلک می‌گوید: تعطیلات عید وضع ما بهتر بود، دیگر رفت تا تابستان.‌ تازه همه تابستان هم که نه بیشتر شهریورماه شلوغ می‌شود. همه کار ما به همین دو ماه ختم می‌شود و بقیه سال دیگر وقت تلف کردن است.    یک ساختمان چند طبقه متروکه هم وسط دریاچه پارک خودنمایی می‌کند. به نظر می‌رسد سال‌ها کسی به آن رفت‌ و آمد نداشته، آن طور که می‌گویند، گویا پیش از انقلاب محل برگزاری جشن‌ها و مراسم‌ بوده اما پس از آن بدون استفاده رها شده است. تنها رستوران دریاچه بنری دارد بر پارچه‌ای رنگ و رو رفته و کثیف: تنها رستوران روی جزیره. پله‌های چوبی و فلزی‌اش راه رفتن را سخت می‌کند، از تخت‌های کوچک و نامرتبش هم پیداست مشتری زیادی ندارد.    تهران، شهری با بیش از 10 میلیون جمعیت، نباید وضعیت شهربازی‌اش این باشد. مرد میانسالی که با خانواده‌اش برای دیدار با اقوام از کرمانشاه به تهران آمده، این را می‌گوید.    شهرداری تهران چند سالی است در قراردادی با بخش خصوصی، به دنبال راه‌اندازی مجموعه‌ای تفریحی است در ضلع شمالی اتوبان همت و مشرف بر دریاچه خلیج‌فارس، با نام پروژه هزار و یک شهر، اما گفته می‌شود هنوز 10 درصد کارش هم پیش نرفته. انگار تهرانی‌ها حالا حالاها باید به همین پارک‌ها و دستگاه‌های زهوار در رفته و رنگ و رو رفته‌اش دل‌ خوش کنند.     ,رسانه هاي ديگر - رسانه ديگر,گشت و گذاری در بزرگترین پارک خاورمیانه,شنبه ۱ خرداد ۱۳۹۵ - ۱۰:۴۱,
در جلسه‌ای بودیم و هرکس داشت خودش را معرفی می‌کرد، همه یا فوق ‌لیسانس داشتند، یا دکترا و تخصص‌های بالا، نوبت که به من رسید گفتم من زینت دریایی هستم، فوق پنجم دارم. همه زدند زیر خنده، گفتم خب چه‌کار کنم، تا کلاس پنجم بیشتر درس نخوانده‌ام و فکر کردم اگر بگویم تا پنجم بیشتر نخوانده‌ام خیلی کم است، گفتم فوق پنجم. این را می‌گوید و خودش هم می‌خندد.    به گزارش ایسنا، روزنامه شرق در ادامه می‌نویسد: زینت دریایی کسی که سال‌هاست در روستای سلخ در جزیره قشم به کارهای عام‌المنفعه مشغول است، در ١٦ سالگی در حرکتی ساختارشکنانه، برقع سنتی را که همه زنان جزیره باید می‌پوشیدند از چهره برداشت و به‌دنبال آن به گفته خودش کلی حرف‌ها و مشقت‌ها را هم تحمل کرد.    داستان زندگی زینت دریایی پیش از این در کتابی به نام در گرگ و میشِ راه به قلم ابراهیم مختاری، سینماگر و مستندساز، نوشته و منتشر شده است، این کتاب را نشر چشمه با عنوان فرعی تلاش مداوم زنی در جامعه بسته و مردسالار چاپ کرده است. علاوه بر این یک فیلم و چند مستند هم درباره او ساخته شده.    زینت، حالا حدود یک سال است خانه خودشان در روستای سلخ را به اقامتگاه بوم‌گردی تبدیل کرده تا پذیرای میهمانان و گردشگرانی باشد که برای دیدن جذابیت‌های قشم راهی این جزیره می‌شوند. این اقدام او برای حدود ٢٠٠ نفر به‌صورت مستقیم و غیرمستقیم شغل و محل کسب درآمد شده است، ٩٦ زن اهل سلخ در کار تولید صنایع دستی و فروش آن به گردشگران هستند و بقیه هم یا در آشپزخانه و دیگر قسمت‌های خانه مشغولند، یا راهنمای گردشگران برای دیدن جزیره هستند، اعضای گروه موسیقی سنتی‌ زار، صیادان سنتی، راننده‌هایی که گردشگران را جابه‌جا می‌کنند و... را هم باید به اینها اضافه کرد.    زینت دریایی در گفت‌وگویی با شرق درباره تجربه کاری‌اش و اینکه چطور شد خانه محل زندگی خود و اعضای خانواده‌اش را به اقامتگاهی برای اسکان گردشگران تبدیل کرد، این‌گونه توضیح داد: من از ١١ سالگی‌ام در روستای سلخ فعالیت اجتماعی داشتم، آن موقع کار تزریقات و پانسمان را یاد گرفتم و در روستا انجام می‌دادم، از ١٦ سالگی ماما بودم، بعدها برای مبارزه با اعتیاد تلاش کردیم و توانستیم حدود ٧٠ نفر از اهالی را ترک بدهیم، در زمینه بهداشت محیط و بهداشت محل کار، کلرزنی آب آشامیدنی و... هم تلاش‌ها و فعالیت‌هایی کردم. علاوه بر این از حدود ٢٠ سال پیش با همراهی تعداد زیادی از خانم‌های روستا، تعاونی تولید و فروش صنایع دستی را در سلخ راه‌اندازی کردیم که گاهی آثار آنها را در نمایشگاه می‌فرختیم و بعضی وقت‌ها هم زن‌ها خودشان کالا‌به‌کالا محصولات را بین هم عوض می‌کردند و...؛ بعدها به‌دلیل اینکه من از روستا رفتم، آن تعاونی تعطیل شد و وقتی برگشتم تلاش کردم دوباره آن را احیا کنم، با این کار دختران و زنان جوان روستا مشغول به کار شدند و برای خودشان راه درآمدی پیدا کردند.    او می‌افزاید: اما در ادامه دیدم با این کار همه اهالی نمی‌توانند مشغول شوند و درآمد داشته باشند، به همین دلیل کار گردشگری را شروع کردیم که هرکسی که توانست و مایل بود بیاید وسط و بخشی از کار را بگیرد، برای مثال برخی از زنان روستا که خودشان هم سرپرست خانوار بودند؛ اما سنشان بالاست و چشم‌هاشان نمی‌بیند که صنایع دستی درست کنند، به این فکر می‌کردیم که برای اینها چه کاری انجام دهیم، به همین دلیل به غیر از اتاق‌های خانه خودمان، در ٢٦ خانه روستا یک اتاق را برای اسکان گردشگران تجهیز کردیم، سرویس بهداشتی را استانداردسازی کردیم که این خانواده‌ها هم از این طریق مقداری درآمد داشته باشند. الان با همین امکانات می‌توانیم در یک شبانه‌روز از ١٥٠ نفر با اقامت، صبحانه، ناهار و شام پذیرایی کنیم.    آن‌گونه که زینت به شرق می‌گوید، ایده این کار از مراسم عروسی پسرش به ذهنش خطور کرد، او و خانواده‌اش بعد از بازگشت دوباره به روستای سلخ یک مراسم عروسی سنتی با حضور حدود ٢٠٠ میهمان از شهرهای مختلف ایران در روستا برگزار کردند، هنگام برگزاری مراسم، هرکدام از اهالی روستا تعدادی از میهمانان را اسکان دادند و همین نقطه شروعی شد برای ایده راه‌اندازی اقامتگاه روستایی گردشگری در سلخ.    حالا هرکدام از اهالی روستا به‌نوعی در این پروژه گردشگری روستایی مشغول به کار هستند، گروهی از اهالی که پیش از این در کار نواختن موسیقی سنتی ‌زار بودند، حالا بخش تقریبا ثابتی از کار این خانه شده‌اند، اگر میهمانان خانه زینت دریایی زیاد باشند و تقاضای اجرای موسیقی کنند، این گروه برای آنها خواهند نواخت. اعضای گروه اغلبشان سن بالایی دارند و برخی از آنها بیشتر از ٥٠ سال است که سازهای این موسیقی را می‌نوازند؛ اما پیش‌ از‌ این هیچ منبع درآمدی دست‌کم از راه نواختن موسیقی نداشتند.    ٢٧ نفر از اهالی روستا، شامل ٢١ زن و شش مرد هم به‌صورت مستقیم و ثابت در این خانه کار می‌کنند، کارهایی مانند تهیه نان و غذا و مرتب‌کردن محل اقامت و خواب گردشگران و... .    از زینت دریایی پرسیدم، واکنش اولیه اهالی به این کار چه بوده است و پیش‌بینی خودت از آینده و وضعیت روستای سلخ و اهالی‌اش چیست، او در پاسخ این‌گونه توضیح داد: اهالی روستا در مجموع راضی هستند، چون در چند سال گذشته در منطقه ما شغل کاذب و مخرب قاچاق سوخت به یکی از اصلی‌ترین محل‌های درآمد برای برخی تبدیل شده بود که واقعا آثار مخرب و خطرناکی داشت، هم به‌لحاظ فرهنگی و هم به‌لحاظ زیست‌محیطی به منطقه آسیب‌های وحشتناکی وارد کرد، ریختن و نشت گازوییل در آب دریا، زیستگاه‌های سنتی و صیدگاه‌های قدیمی اطراف روستا را از بین برد، در این محل‌ها در گذشته یک بچه پنج، شش ساله می‌رفت و با یک ابزار ساده به‌راحتی ماهی می‌گرفت برای ناهار یک خانواده پنج نفره؛ اما حالا وضعیت آن‌قدر خراب شده که یک لنج بزرگ می‌رود وسط دریا بعد از کلی مشقت چهار کیلو ماهی می‌آورد. مردم اینها را دیده‌اند و خواستار تغییر وضعیت هستند.    او در ادامه می‌گوید: اما به نظر خودم چیزی که خیلی وحشتناک‌تر است، اثرات مخرب فرهنگی این شغل کاذب روی ذهن جوانان روستاست، این‌قدر که همه توی کار قاچاق بودند و افرادی یک‌شبه‌ میلیونر شدند، مغز جوان‌های سالم و آماده کار، آسیب‌ دیده و حاضر نیستند سراغ شغل‌های آهسته و پیوسته بروند، نمی‌خواهند با گذاشتن سنگ روی سنگ موفق شوند، من می‌خواستم این را شروع کنم که به آنها نشان دهم می‌شود این‌طوری هم موفق شد، شغل سازنده و مفیدی نیز وجود دارد، هم برای فرهنگ روستا خوب است هم به کمک محیط ‌زیست می‌آید.    زینت دریایی سه فرزند دارد؛ یک دختر و دو پسر که دو نفر از آنها خارج از کشور مشغول تحصیل هستند و یکی از آنها در روستای سلخ به مادر کمک می‌کند، شوهرش نیز صیاد است و در تعاونی صیادان روستا کار می‌کند. آنها زمانی که زینت فقط ١٢ سال و‌ پنج ماه داشت با هم ازدواج کردند و ١٤ سال و هفت ماهه بود که اولین بچه‌اش را به دنیا آورد، شوهری که به گفته زینت، عاشق هم هستند و از همان زمان که او به‌عنوان یک بهورز و ماما برقع را برداشت با وجود سختی‌ها و ملامت‌های بسیاری که کشید؛ اما همیشه و تا همین امروز حامی همسرش بوده است، هرچند ابتدا مخالف کارهای او بود.     ,رسانه هاي ديگر - رسانه ديگر,گفت‌وگو با زنی که یک روستا را متحول کرد,شنبه ۱ خرداد ۱۳۹۵ - ۱۳:۱۰,
اجلاس سران هفت کشور صنعتی در تاریخ‌های 6 و 7 خرداد در ژاپن برگزار خواهد شد. مرکز مطالعات بین­‌المللی در توکیو از عده­‌ای استاد دانشگاه در رشته‌های اقتصاد و روابط بین­‌الملل دعوت بعمل آورد تا با بحث و طوفان مغزی (Brainstorming)، روندهای جهانی را بررسی و ترسیم کنند.    به گزارش ایسنا، محمود سریع‌القلم با این مقدمه در مطلبی با عنوان آنچه از کنفرانس علمی اجلاس سران G7 (هفت کشور صنعتی) آموختم، در وب‌سایت خود نوشته است: بعضی نکات را که طی گفت‌وگوها آموختم، در زیر می‌آورم.    1- ایجاد یک نظم نوین سیاسی جهانی به موجب سیاست­‌های اعتراضی چین و روسیه با چالش­‌های جدی روبروست. قواعد این نظم سیاسی مورد اجماع نیست. قدرت در سطح جهانی توزیع شده است و کشورها فرصت تنوع‌سازی روابط خارجی خود را پیدا کرده­‌اند. برخلاف دوره جنگ سرد، هم‌اکنون تبعیت محض وجود ندارد. کشور کوچکی مانند ویتنام یا کشوری مانند عربستان که قبلاً مطیع بودند، هم‌اکنون دستور کار خود را دارند و تلفیقی از مدارا و تعارض را پیش گرفته­‌اند.    با توجه به توان مالی و تولیدی بسیاری از کشورهای خارج از مدار غرب، اعمال یک نظم سیاسی با ارزش­‌های مردم­‌سالاری، حقوق بشر، گردش قدرت، شفافیت سیاسی و همکاری­‌های گستردۀ چندجانبه بسیار مشکل خواهد بود. تفکیک نظم سیاسی جهانی از نظم اقتصادی جهانی اجتناب‌ناپذیر است. در عین حال، کشورهایی که از هر دو منظر جهانی شوند، طبعاً از امتیازات بیشتری برخوردار می­‌شوند. دو نمونه بارز، هند و مکزیک هستند. هند ضمن همکاری با روسیه و چین، امتیازات گسترده‌ای از اروپا و آمریکا کسب کرده است.    2- تقریباً یک‌سوم از مباحث جهانی بر رفتارهای چین متمرکز بود. طی سه دهه گذشته، چین از طریق پیوستن به WTO و تجارت آزاد جهانی، ثروت قابل توجهی را بدست آورده است. نزاع نظامی و سیاسی غرب با چین با کدام محدودیت‌ها روبروست و چه تأثیری بر روابط تجاری با آن کشور می‌گذارد؟ تداوم بعضی بی‌ثباتی­‌ها باعث شد تا در سال ۲۰۱۵، پانصد میلیارد دلار ثروت از چین خارج شود. در حال حاضر سیصد هزار دانشجوی چینی در آمریکا مشغول به تحصیل هستند. ۹۶ هزار چینی با ثروتی قابل توجه در سال گذشته به آمریکا مهاجرت کردند. قدرت اقتصادی چین به تدریج در کشورهای غیر غربی در حال تبدیل شدن به قدرت سیاسی است به‌طوریکه چینی‌ها توان این را پیدا کرده‌اند تا در نتایج انتخابات در آفریقا، نقش‌آفرینی کنند. با ۵/۳ تریلیون دلار ذخایر ارزی، چین توان تأثیرگذاری بر سیاست جهانی را پیدا کرده است. همکاری‌های گستردۀ IT بین چین و اسرائیل بسیار تعیین‌کننده بوده است. حکومت چین از چینی‌های شاغل و صاحب دانش و بنگاه در خارج از چین بسیار استفاده می‌کند. قدرت چین به صورت تدریجی در حال افزایش است و قطب تعیین‌کننده‌ای در معادلات جهانی خواهد بود.    3- ناسیونالیسم اقتصادی و سیاست‌های حمایتی دولت‌ها در سطح جهانی در حال افزایش است. این مسأله خطری جدی برای تجارت آزاد، رقابت و نظم اقتصادی و جهانی شدن است. رشد فن‌آوری، اشباع بازارهای داخلی و رابطه تنگاتنگ میان دانش و اشتغال، بازار کار، سرمایه‌گذاری و تولید را در کشورهای صنعتی با مشکلات جدی روبرو کرده است. طی چهار دهه گذشته، دو برابر شدن جمعیت جهان به تولید، مصرف و سرمایه‌گذاری کمک شایانی کرده است. در اواخر قرن بیست و یکم، ۸۰ درصد جمعیت جهان در آسیا، آفریقا و آمریکای لاتین متمرکز خواهد بود که خودبخود جهت‌گیری ثروت، تولید و مصرف را مشخص می‌کند. اتصال تدریجی همۀ این بازارها به یکدیگر در سطح جهانی به نفع اقتصاد بین­‌الملل خواهد بود. کشورهایی که در داخل، سامان سیاسی، شفافیت مالی، ثبات سیاست­گذاری اقتصادی و آزادی مدنی دارند، دورنمای بهتری خواهند داشت و از محیط بین­‌المللی، بهتر می‌توانند بهره‌برداری کنند.    4- در سطح جهانی، مدیریت اختلافات بر حل اختلافات اولویت پیدا کرده است. حداقل طی یک دهۀ آینده، بسیاری از اختلافات مرزی، سرزمینی، سیاسی و قومی حل نخواهند شد. کشورها حل و فصل اختلافات غیر اقتصادی را یا به تأخیر می‌اندازند یا با آنها مدارا می­‌کنند. آینده نظام بین­‌الملل تابع ائتلاف­‌ها و مناسبات مشترکی است که کشورها برای تأمین منافع ملی و اقتصادی تشکیل می­‌دهند. تنوع و کارآمدی ائتلاف­‌ها بسیار تعیین‌کننده خواهند بود. هیچ کشوری به تنهایی قادر به تحقق اهداف ملی خود نخواهد بود. بسیاری با دشمنان سابق، همکاری‌های جدیدی را آغاز کرده‌اند مانند عربستان و اسرائیل، چین و تایوان، آمریکا و کوبا. حکومت‌ها فضای داخلی خود را برای پذیرش بیشتر شهروندان در مدارهای مدیریتی جهت افزایش همگرایی بومی آماده می‌کنند: مانند شهردار مسلمان لندن، وزیر دفاع سیک هندی، وزیر افغانی در دولت کانادا و وزیر مراکشی در دولت فرانسه. این تحولات، جوامع را به سوی مدارا، تحمل تفاوت‌ها، احترام به غیر، همکاری و جلوگیری از خشونت و کثرت‌گرایی سوق می­‌دهد. این روندها، مسیر همگرایی و جهانی شدن اتصالات فرهنگی و سیاسی را تسهیل می‌کنند.    5- اهتمام برای حفظ و بازسازی اکوسیستم کرۀ زمین باید دوچندان شود و نهضت سبز و حفظ محیط زیستی جهانی توانمندتر شود.    6- نصف ثروت بدست‌آمدۀ جهانی در سال ۲۰۱۵ نزد ۶۲ نفر است. جهان با تفاوت­‌های درآمدی جدی روبروست. اگر حوزۀ سیاست در کشورهای صنعتی و در حال توسعه، به سیاست‌های توزیع ثروت روی نیاورد، مشکلات اجتماعی، مدنی و سیاسی در حال افزایش خواهند بود.    7- نزدیک به ۸۰ درصد کشتار و خشونت در سطح جهانی در خاورمیانه است. درگیری­‌های سیاسی داخلی عراق، وضعیت آن کشور را با بن‌بست جدی روبرو کرده است. فساد مالی، ناکارآمدی و فقدان اجماع میان گروه­‌ها باعث شده نه کشور با کارآمدی مدیریت گردد و نه از گسترش سرزمینی داعش جلوگیری شود. آتش‌بس در سوریه و حل بحران در این کشور، عمدتاً در گروی همکاری­‌های روسیه و آمریکا خواهد بود. مهم­ترین اختلاف سیاسی در خاورمیانه امروز میان ایران و عربستان است که چشم‌انداز مثبتی برای حل و فصل آن دیده نمی­‌شود. کشورهای عربی حوزۀ خلیج فارس نزدیک به ۲۰۰ میلیارد دلار اسلحه در سال ۲۰۱۵ خریداری کرده­‌اند. ثبات داخلی و ثبات بخشندگی بالقوۀ منطقه­‌ای ایران از جمله عوامل مثبتی هستند که باید در جهت بهبود اقتصاد ملی و تداوم توافق برنامه هسته­‌ای ایران بکار گرفته شود. برای آنکه سوریه به وضعیت ۲۰۱۱ و آغاز بهار عربی بازگردد، حدود ۳۰۰ میلیارد دلار سرمایه­‌گذاری لازم است که نزد هیچ کشور یا ائتلافی نیست. عراق، سوریه، اردن، لبنان و مصر برای سال‌ها درگیر مسائل داخلی خود خواهند بود. برخورد با داعش تقریبا در اولویت هیچ کشوری نیست. عربستان با یک تیم جدید و جوان مدیریتی در حال بازسازی خود است تا در سیاست و اقتصاد منطقه­‌ای و جهانی، نقش جدید و متفاوتی ایفا کند. سیاست خارجی آمریکا نسبت به خاورمیانه در دولت بعدی چه دموکرات و چه جمهوری‌خواه عمدتاً ادامه سیاست‌های فعلی مدیریت محدود و از راه دور خواهد بود.    سیاست دنیای عرب همچنان حفظ انزوای سیاسی ایران است. اختلافات و تنش‌های خاورمیانه همچنان ادامه خواهند داشت. وضع اقتصادی ایران به تدریج بهبود خواهد یافت و تهران به لحاظ سیاسی به اروپا نزدیک‌تر می­‌شود. ثروت ترکیه و کشورهای عربی منطقه خلیج فارس افزایش می‌یابد و بافت و ساختار قدرت فعلی حفظ می­‌شود. هفت کشور صنعتی با همکاری ایران و ترکیه می‌توانند از طریق یک چارچوب پایدار چندجانبه به کاهش خشونت و درگیری و ثبات بخشی منطقه­‌ای کمک کنند. در صورتی که عربستان به این چارچوب بپیوندد، قالبی بالقوه برای کاهش تشنجات منطقه­‌ای شکل خواهد گرفت.     ,رسانه هاي ديگر - رسانه ديگر,آنچه سریع‌القلم از یک اجلاس جهانی آموخت,شنبه ۱ خرداد ۱۳۹۵ - ۱۲:۳۹,محمود سريع‌القلم
قم، برای روحانی جایگاه ویژه‌ای دارد. شهری که رئیس‌جمهور به خوبی فضا و نهادهای مؤثر آن را می‌شناسد و می‌داند که برای پیشبرد اهداف خود احتیاج به همراهی این شهر با سیاست‌هایش دارد.    به گزارش ایسنا، عصر ایران در ادامه آورده است: روحانی در زمانی که رئیس‌جمهور منتخب بود، در جریان سفر به قم خطاب به مراجع تقلید گفت: امیدوارم دولت یازدهم بتواند با برقراری ارتباط مؤثر با حوزه و مراجع معظم تقلید و علما، مشکلات داخلی و خارجی کشور را کاهش و حل و فصل کند. بر اساس همین معنا بعد از استقرار در نهاد ریاست جمهوری هم خود راهی قم شد و هم وزرا و معاونینش برای گزارش دادن به مراجع راهی مذهبی‌ترین شهر ایران شدند.    دیدار با مراجع تقلید و ارائه اطلاعات جزئی عملکرد دولت به آنها می‌تواند کمک بسیاری به روحانی و کابینه‌اش در ادامه مسیر باقی‌مانده تا پایان دولت یازدهم داشته باشد. روحانی در جریان این جدیدترین سفرش به قم و گزارش به مراجع تقلید، به‌دنبال رسیدن به سه هدف اصلی است.     هدف اول روحانی از این سفر، گرفتن تأیید از مراجع تقلید است. منتقدان رئیس‌جمهور در این سال‌ها سعی کردند به مردم القا کنند که قم مخالف روحانی است و از تصمیمات دولت در زمینه‌های مختلف راضی نیستند. سفر یک‌روزه روحانی به قم، خنثی کردن این استراتژی بود. در تمام دیدارهای روحانی مراجع تقلید عملکرد روحانی را ستایش کردند و حتی آیت‌الله مکارم خطاب به حسن روحانی گفت که رئیس‌جمهور موفقی است. روحانی توانست بعد از انتخابات مجلس دهم، تأیید مراجع تقلید را در مورد عملکردش بگیرد.     هدف دوم اینکه او در یک سال باقی‌مانده تا انتخابات ریاست جمهوری و در دوران پسابرجام، احتیاج به یک وحدت کلمه در کشور دارد. دولت برای رسیدن به موفقیت در دوران پسابرجام باید ابتدا یک وحدت فراگیر را در کشور نهادینه کند تا با خیال راحت دوران پساتحریم را مدیریت کند. اگر روحانی نتواند وحدت کلمه را در کشور فراگیر کند قطعا مشکلات فراوانی در ماه‌های پیش رو خواهد داشت و انرژی‌ دولت صرف پاسخگویی به مخالف‌خوان‌های دلواپس دولت خواهد شد.    به خاطر همین مسأله، مراجع تقلید به عنوان زعمای دینی و سیاسی کشور می‌توانند نقش ریسمان وحدت را بازی کنند. حمایت مراجع تقلید از دولت می‌تواند کمک بزرگی به روحانی و دستگاه دیپلماسی کشور باشد. مراجع تقلید می‌توانند سد محکمی در راه مخالفان دولت باشند و اجازه ندهند آنها با مسموم کردن فضا راه را برای موفقیت دولت در دوران پسابرجام ببندند.     هدف سوم این سفر این است که روحانی می‌خواهد خود مراجع تقلید را در جریان امور کشور قرار دهد و اجازه ندهد دلواپسان و مخالفان دولت، منبع خبری بیوت مراجع شوند. رئیس‌جمهور به خوبی می‌داند که اگر این افراد حامل اخبار کشور به مراجع باشند، همان اتفاقاتی خواهد افتاد که در سال گذشته و در ماجرای نقل خبر تک‌خوانی زنان به وجود آمد؛ ماجرایی که در پی آن، افرادی مانند حدادعادل و مرتضی آقاتهرانی اعتراف کردند که تک‌خوانی صورت نگرفته و وزارت ارشاد تخلفی انجام نداده است.    یک سال پیش رو برای رئیس‌جمهور روزهای مهمی است؛ روزهایی که ثانیه به ثانیۀ آن برای آینده کشور دارای اهمیت است و مردم چشم‌انتظار تحقق وعده‌های روحانی در دوران پسابرجام هستند.     ,رسانه هاي ديگر - رسانه ديگر,سه هدف اصلی روحانی از سفر به قم,شنبه ۱ خرداد ۱۳۹۵ - ۱۴:۳۲,
کوین اسپیسی - بازیگر مشهور هالیوود - در یک مراسم خیریه در کن گفت: در فیلم‌های خارجی دو چیز وجود دارد که ترامپ بیش از همه از آن‌ها متنفر است؛ خارجی‌ها و خواندن.    به گزارش ایسنا، خبرآنلاین آورده است: کوین اسپیسی در جریان استندآپ روتین در جشنواره فیلم کن به دونالد ترامپ حمله کرد و نامزد احتمالی جمهوری‌خواهان در انتخابات ریاست‌جمهوری آمریکا را بیماری نامید.    بازیگر خانه پوشالی که در جریان یک رویداد خیریه برای جمع‌آوری پول برای ایدز شرکت کرده بود، به حاضران در رویداد گفت: شارون استون که معمولا اجرای این برنامه را برعهده دارد درگیر نبرد با یک بیماری است، بنابراین نتوانست که این کار را برعهده بگیرد. او در ادامه افزود: نام این بیماری دونالد ترامپ است.    البته حملات اسپیسی به ترامپ به اینجا هم ختم نشد. او در ادامه گفت: در فیلم‌های خارجی دو چیز وجود دارد که ترامپ بیش از همه از آن‌ها متنفر است؛ خارجی‌ها و خواندن. بازیگر برنده دو جایزه اسکار ادامه داد: دونالد ترامپ احتمالا اینجا را خیلی دوست دارد، چون اینجا پر از کازینوهای ورشکسته است.    بر اساس این گزارشدر این مراسم یک حراجی ویژه هم برگزار شد که آیتم‌های آن یک نقش بدون دیالوگ در سریال خانه پوشالی و اقامت یک هفته‌ای در منزل لئوناردو دی‌کاپریو بود.    اسپیسی نقش کوتاه بدون دیالوگ در سریال خانه پوشالی که خود در آن ایفاگر نقش رئیس‌جمهور فرانک آندروود است را 500 هزار یورو و اقامت یک هفته‌ای برای 12 نفر در خانه دی‌کاپریو واقع در پالم‌اسپرینگز را به قیمت 300 هزار یورو حراج کرد.     ,رسانه هاي ديگر - رسانه ديگر,طعنه‌های بازیگر مشهور هالیوود به ترامپ,شنبه ۱ خرداد ۱۳۹۵ - ۱۵:۲۵,
تعدادی از دانش آموزان و فارغ التحصیلان مدرسه فرزانگان تهران در اعتراض به قطع ورودی مدرسه فرزانگان 1  در پایه دهم در سال تحصیلی جدید در مقابل ساختمان آموزش و پرورش شهر تهران تجمع کردند.     به گزارش خبرنگار آموزش و پرورش ایسنا، یکی از دانش آموزان فارغ التحصیل این مدرسه در توضیح علت حضور در مقابل ساختمان آموزش و پرورش گفت: علت این اعتراض تصمیمات ناگهانی است که برای این مدرسه اتخاذ شده است و هیچ برنامه‌ای برای آن وجود ندارد.    وی افزود: پیش از عید امسال اعلام شد که فرزانگان 1 تهران به علت مازاد جمعیت ورودی جدید نخواهد داشت. پس از آن گفته شد که ورودی‌های جدید و فارغ التحصیلان مدرسه راهنمایی فرزانگان 1 به فرزانگان 6 منتقل خواهند شد، این در حالی است که مدرسه فرزانگان 6 امکانات و فضای تحصیلی مناسبی ندارد. از سوی دیگر شنیده می‌شود که تعدادی از کادر این مدرسه اخراج شده‌اند.    به گزارش ایسنا، یکی از والدین حاضر در این تجمع نیز با بیان اینکه پس از اینکه فرزانگان 1 مستقیما زیر نظر آموزش و پرورش رفت معضلات ما بیشتر شد گفت: با توجه به محدودیت‌های 8 ساله آموزش و پرورش در این مدارس با عملکرد نامناسب، تیشه به ریشه مدارس فرزانگان می‌زنند.    وی ادامه داد: وقتی که فرزانگان 1 امسال ورودی ندارد به معنای آن است که برای سال‌های آینده نیز برنامه‌ای نخواهد داشت و احتمال تعطیلی و انحلال آن وجود دارد.    نماینده اولیای تجمع کننده اظهار کرد: مدرسه فرزانگان 1، 40 سال قدمت دارد و دانش آموزان آن افتخارات بسیاری رقم زدند. متاسفانه نظارت نامناسب آموزش و پرورش در این مدارس افت کیفیت آموزشی را رقم زده است.     ,اجتماعي - آموزش و پرورش,تجمع دانش‌آموزان و اولیای مدارس فرزانگان مقابل آموزش و پرورش شهرتهران,شنبه ۱ خرداد ۱۳۹۵ - ۱۲:۳۲,"تجمع,مدرسه"
از آنجا که عکس ریه سیاه برای مردم عادی شده بود، قرار است از این پس عکس‌های وحشتناک‌تری از عواقب سیگار کشیدن روی پاکت‌های سیگار در اروپا درج شود.  به گزارش ایسنا، عکس زیر را عصر ایران بازنشر کرده است.        ,رسانه هاي ديگر - رسانه ديگر,پاکت‌های سیگار در اروپا وحشتناک‌تر شد,یکشنبه ۲ خرداد ۱۳۹۵ - ۱۱:۴۷,
ساحل فیلسوف راننده خوش‌ذوق اهل رشت حدود دو ماه است که تاکسی خود را به کتابخانه‌ای کوچک تبدیل کرده است.  به گزارش ایسنا به نقل از آنا، وی در توضیح انگیزه خود برای این کار می‌گوید: در تمام این سال‌ها در این فکر بودم که حرکتی در این زمینه انجام دهم. با این کار می‌توانم بخشی از نیازهای فکری مسافرانم را در طول مسیر هر چند اندک برطرف کنم. البته فرهنگ‌سازی نیازمند صبر و تلاش است که استقبال خوب مردم انگیزه من را برای انجام سایر ایده‌هایم بیشتر کرده است، حتی برخی از مسافران کتاب‌های مورد نظر خود را از من می‌خواهند و من تلاش می‌کنم آنها را برایشان پیدا کنم.                                                ,رسانه هاي ديگر - رسانه ديگر,اقدام فرهنگی یک راننده تاکسی + تصاویر,یکشنبه ۲ خرداد ۱۳۹۵ - ۱۵:۰۳,
آیا شما هم سریع‌تر از سن خودتان پیر می‌شوید؟ اگر در آینه نگاه می‌کنید و از آنچه در آینه می‌بینید راضی نیستید، ممکن است زمان آن فرا رسیده باشد که برخی از عادت‌های روزانه خود را دوباره ارزیابی کنید. غذایی که می‌خورید و حتی خوابی که دارید می‌تواند چهره شما را پیرتر از حد واقعی نشان دهد و دوره زندگی شما را کوتاه‌تر نماید.  به گزارش ایسنا، سلامت با این مقدمه نوشت: در این مقاله متخصصان در مورد عادت‌هایی که می‌توانند فرآیند پیری را سرعت ببخشند صحبت خواهند کرد و روش‌هایی برای معکوس کردن آن بیان می‌کنند.   ۱. چند کار را با هم انجام می‌دهید:   اگر کارهایی که باید انجام دهید هرگز پایان ندارد، پس استرس زیادی روی بدن شما خواهد بود. مردم فکر می‌کنند انجام چند کار با هم خوب است اما در واقع هیچ کاری سر جای خودش انجام نمی‌شود. تنها اتفاقی که در این میان رخ می‌دهد، ایجاد استرس است. مطالعات متعدد نشان می‌دهد که استرس مزمن باعث تحریک و آزاد شدن رادیکال‌های آزاد در بدن می‌شود. این مولکول‌های ناپایدار به سلول‌های سالم بدن آسیب وارد می‌کنند و مسئول پیری در انسان هستند. به جای اینکه همه کارها را با هم انجام دهید، در یک زمان مشخص روی انجام یک کار تمرکز و سعی کنید آن را به پایان برسانید.   ۲. خوردن دسرهای شیرین را دوست دارید:   این دسرهای شیرین و خوشمزه علاوه بر اینکه باعث چاق‌شدن شما می‌شوند، می‌توانند دندان‌های شما را نیز خراب کنند. همانطور که خودتان نیز می‌دانید دندان خراب باعث می‌شود چهره زیبایی نداشته باشید. مولکول‌های شکر خودشان را به فیبرهای پروتئینی در هر کدام از سلول‌ها متصل می‌کنند. این فرآیند آسیب‌رسان به عنوان گلیکوزیله شدن شناخته می‌شود و می‌تواند باعث از دست رفتن درخشندگی، ایجاد حلقه‌های سیاه در زیر چشم، پف‌کردن زیر چشم، افزایش خطوط و چین و چروک، از دست رفتن برآمدگی‌های زیبای صورت و افزایش اندازه منافذ شود.   ۳. عاشق تلویزیون هستید:   اگر شما هم دوست دارید تمامی برنامه‌های تلویزیون را تماشا کنید خبر بدی برایتان دارم. مطالعات انجام‌شده که در مجله sport medicine به چاپ رسیده است، ۱۱۰۰۰ استرالیایی را مورد بررسی قرار داده است. این افراد تقریبا ۲۵ ساله یا بالاتر بودند. تحقیقات انجام‌شده نشان داد که هر ساعتی که فرد تلویزیون تماشا می‌کند، ۲۲ دقیقه از زندگی‌اش کاسته می‌شود. افرادی که به طور متوسط ۶ ساعت از روز خود را به تماشای تلویزیون می‌گذرانند، ۵ سال کمتر از سایر افراد عمر خواهند کرد. این موضوع به خاطر نشستن‌های طولانی‌مدت و غیر فعال بودن است. زمانی که شما بیشتر از ۳۰ دقیقه می‌نشینید، بدن شروع به ذخیره کردن شکر در سلول‌ها می‌کند و همین امر نیز موجب اضافه وزن می‌شود. اینکه تلویزیون تماشا می‌کنید یا کارهای خود را به صورت نشسته انجام می‌دهید فرقی ندارد باید هر ۳۰ دقیقه یک‌بار از جای خود بلند شوید و کمی پیاده‌روی کنید.   ۴. بیشتر زمان خود را به صورت نشسته می‌گذرانید:   افرادی که بیشتر زمان خود را به صورت نشسته صرف می‌کنند بیشتر در معرض خطر ابتلا به بیماری‌های کلیوی، بیماری‌های قلبی - عروقی و سرطان قرار دارند. چاقی نیز از اثرات بارز نشستن‌های طولانی‌مدت است. به طور طبیعی، ورزش‌های منظم و روزانه به شما کمک می‌کند از بروز این بیماری‌ها جلوگیری کنید و زندگی سالم و طولانی‌تری داشته باشید. مطالعات انجام‌شده تاثیر ورزش را به خوبی نشان داده‌اند. از بین افراد شرکت‌کننده، آن‌هایی که ۱۵۰ دقیقه یا بیشتر در هفته ورزش کرده بودند ۱۰ تا ۱۳ سال عمر بیشتری داشتند.   ۵. از کرم‌های مخصوص چشم استفاده نمی‌کنید:   حتی اگر چشم‌های شما سالم است و بیماری ندارد باید از یک کرم خوب برای محافظت از آن و جلوگیری از ایجاد و تسریع فرآیند پیری استفاده کنید. پوستی که در اطراف چشم شما قرار دارد، نازک‌تر از پوست سایر قسمت‌های صورت است و زودتر پیر می‌شود. مرطوب نگه‌داشتن اطراف چشم می‌تواند فرآیند پیری صورت را به تعویق بیندازد. کرم‌های چشمی که حاوی ویتامین A هستند تاثیر بهتر و بیشتری خواهند داشت. عوامل مهم دیگر شامل مرطوب‌کننده‌ها، آنتی‌اکسیدان‌ها، اسید هیالورونیک و ویتامین C است. این مواد باعث تقویت و تحریک تشکیل کلاژن و الاستین می‌شوند که پوست را محکم‌تر نگه می‌دارد و از ایجاد چین و چروک در اطراف چشم جلوگیری می‌کند.   ۶. تنها در تعطیلات از کرم‌های ضد آفتاب استفاده می‌کنید:   دویدن، راه رفتن و رانندگی‌کردن در فضای باز می‌تواند به پوست شما آسیب وارد کند. یکی از دلایل اصلی برای ایجاد فرایند پیری در صورت افراد، قرار گرفتن در معرض تابش‌های اشعه ماوراءبنفش خورشید است. این تابش‌ها حتی زمانی که هوا ابری یا بارانی است هم حضور دارند. بنابراین بهتر است پوست خود را با کرم‌های ضد آفتاب مراقبت کنید. این کار را هر زمان که قصد رفتن به خارج از منزل داشتید، انجام دهید. کرم‌هایی که دارای SPF بین ۳۰ و ۵۰ هستند برای مصرف روزانه توصیه می‌شوند.   ۷. آرایش زیادی می‌کنید:   داشتن آرایش اضافی روی صورت می‌تواند فرآیند پیر شدن صورت را تسریع کند. این نوع آرایش‌های سنگین و استفاده از محصولاتی که روغنی هستند بیشتر می‌تواند صورت شما را خراب کند. علاوه بر این، استفاده بیش از حد از محصولات پوستی با رایحه، مواد شیمیایی تحریک‌کننده و عوامل الکلی ممکن است پوست شما را با حذف چربی طبیعی آن خشک‌تر کند. همین امر نیز باعث ایجاد چین و چروک در صورت می‌شود.   ۸. زمانی که می‌خوابید صورت خودتان را روی بالش قرار می‌دهید:   خوابیدن روی شکم یا با صورت می‌تواند باعث ایجاد چین و چروک در صورت شود و فرآیند پیری را تسریع کند. بافت‌های اتصالی و کلاژن موجود در صورت در این حالت ضعیف‌تر می‌شود. زمانی که روی صورت خود می‌خوابید، پوست شما نمی‌تواند راحت باشد و به حالت اولیه خود برگردد. همین امر نیز باعث ایجاد چین و چروک در صورت می‌شود. بهتر است به پشت بخوابید تا پوست نرم و صافی داشته باشید.   ۹. هوای منزلتان را بیش از حد گرم نگه می‌دارید:   زمانی که هوای بیرون از منزل سرد است، باید هوای منزل گرم باشد اما این بدین معنی نیست که هوای آن را بیش از حد گرم نگه دارید. گرم‌شدن بیش از حد هوای منزل باعث از دست رفتن رطوبت آن می‌شود. همین امر نیز موجب خشک‌شدن و التهاب پوست می‌شود و به مرور زمان باعث پیری صورت شما می‌شود. شما می‌توانید از یک مرطوب‌کننده هوا استفاده کنید. همچنین می‌توانید یک حوله مرطوب را روی رادیاتور قرار دهید یا یک کاسه از آب سرد را در یکی از اتاق‌ها قرار دهید تا رطوبت مورد نیاز آن تامین شود.   ۱۰. نوشیدنی‌های خود را با نی می‌نوشید:   مصرف نوشیدنی‌های طبیعی و با رنگ تیره با نی می‌تواند از ایجاد لکه روی دندان جلوگیری کند اما مکیدن نوشیدنی با نی می‌تواند به تدریج باعث ایجاد چین و چروک در اطراف چشم و لب شما شود. این موضوع با کشیدن سیگار نیز رخ می‌دهد. برای جلوگیری از این امر بهتر است نوشیدنی‌های خود را با لیوان بنوشید.   ۱۱. تمامی چربی‌های مورد نیاز را از رژیم غذایی خود حذف می‌کنید:   برخی از چربی‌ها برای نگهداری از جوانی و ظاهر زیبای شما ضروری هستند. اسیدهای چرب امگا ۳ که برای قلب نیز بسیار مفیدند در روغن ماهی (مانند سالمون) و برخی از آجیل‌ها (همچون گردو و تخم کتان) یافت می‌شود. این اسید چرب می‌تواند پوست شما را شاداب نگه دارد و از ایجاد چین و چروک نیز جلوگیری کند. همچنین برای سلامت قلب و مغز مفید است. متخصصان توصیه می‌کنند حداقل هفته‌ای دو بار ماهی در رژیم غذایی خود داشته باشید.   ۱۲. هنگام کار دولا می‌شوید:   زمانی که با رایانه خود و کیبورد کار می‌کنید حتما دولا می‌شوید. همین امر باعث تغییر شکل ستون فقرات شما می‌شود و به مرور زمان یک موقعیت آسیب‌رسان برای بدن شما خواهد بود. همانطور که می‌دانید ستون فقرات شما به صورت منحنی S شکل متعادلی است که می‌تواند شما را پایدار و ثابت نگه دارد. ژست ضعیف و نشستن نادرست می‌تواند ستون فقرات را از حالت طبیعی منحرف کند و در نتیجه عضلات، دیسک‌ها و استخوان‌ها حالت غیر عادی و غیر طبیعی به خود می‌گیرند. در نهایت درد کمر آغاز می‌شود و ممکن است باعث ایجاد بدشکلی دائمی شود. سعی کنید به هنگام نشستن مراقب این موضوع باشید تا تناسب اندام شما حفظ شود.   ,رسانه هاي ديگر - رسانه ديگر,12 عادت روزانه که شما را پیر می‌کند,یکشنبه ۲ خرداد ۱۳۹۵ - ۱۶:۱۷,
وکیل مدافع اعظم گفت: به دستور معاون دادستان مشهد قرار متهم، شوهر اعظم تشدید و تبدیل به بازداشت موقت شد.    مرضیه محبی، وکیل پایه یک دادگستری در گفت‌وگو با خبرنگار‌ خبرگزاری دانشجویان ایران(ایسنا)، منطقه خراسان، اظهار کرد: روز گذشته به دستور معاون دادستان مشهد و پس از ملاحظه نتایج پزشکی قانونی، هم‌چنین این‌که جرم انجام یافته موجب جریحه‌دار شدن اذهان عمومی شده است، قرار متهم تشدید یافته و وی تا روز دادگاه به صورت بازداشت قرار دارد.  به گزارش ایسنا، در چند روز گذشته با تائید مدارک پزشکی قانونی، موضوع وثیقه 20 میلیون تومانی برای آزادی شوهر اعظم نیز از بین رفت.   ,استان ها - خراسان رضوي,وثیقه 20 میلیون تومانی شوهر شکنجه‌گر باطل شد‌,یکشنبه ۵ اردیبهشت ۱۳۹۵ - ۱۲:۵۳,"مشهد,شکنجه"
رئیس سازمان جهاد کشاورزی لرستان گفت: استان لرستان با تولید 470 هزار تن در سال 500 میلیارد تومان به اقتصاد استان تزریق می‌کند.    به گزارش خبرنگار خبرگزاری دانشجویان ایران(ایسنا) منطقه لرستان، دکتر عبدالرضا بازدار در گردهمایی توجیهی عوامل و کارگزاران خرید تضمینی محصولات گندم، کلزا و جو، افزود: 52 مرکز خرید گندم، 11 مرکز جو و 3 مرکز مرکز خرید کلزا در سطح استان کار خرید تضمینی این محصولات را انجام می‌دهند.    وی اظهار کرد: در سال 95 یکی از اولویت‌های سازمان جهاد کشاورزی استان، خرید محصولات مهم و اساسی کشاورزی است که در این راستا هماهنگی‌های لازم از طریق تعاون روستایی استان، اداره کل امور عشایری و شرکت غله و شرکت پشتیبانی امور دام انجام شده تا محصولات کشاورزان به موقع خریداری شود.    رئیس سازمان جهاد کشاورزی لرستان با بیان اینکه همه فعالیت‌ها در لرستان متأثر از کشاورزی است، از تجهیز مراکز خدمات جهاد کشاورزی به منظور ارائه خدمات بیشتر به بهره‌برداران بخش کشاورزی خبر داد.    بازدار گفت: در سال‌جاری حدود 60 هزار هکتار گندم آبی، 200 هزار هکتار گندم دیم، 130 هزار هکتار جو و نزدیک به 5 هزار هکتار کلزا در استان کشت شده است و پیش‌بینی می‌شود از این مقدار سطح زیر کشت حدود 470 هزارتن گندم و 180 هزارتن جو و حدود 7000 تن کلزا برداشت شود.    غضنفری، معاون هماهنگی اموراقتصادی و توسعه منابع استانداری لرستان نیز گفت: کشاورزی لرستان حداقل 30 درصد تولید ناخالص استان را به خود اختصاص داده که رقم قابل توجهی است. کشاورزی بخش اقتصادی غالب استان است و درآمد گندم استان با کل سهم اعتبارات عمرانی استان برابر است.       ,استان ها - لرستان,ارزش 500 میلیارد تومانی تولید گندم در لرستان,یکشنبه ۲ خرداد ۱۳۹۵ - ۱۲:۰۸,
نماینده ولی فقیه در استان و امام جمعه کرمان گفت: استان کرمان با کمبود شدید قاضی روبرو است.    به گزارش خبرنگار خبرگزاری دانشجویان ایران(ایسنا)، منطقه کویر، آیت الله سید یحیی جعفری در دیدار با معاون فرهنگی قوه قضائیه با بیان اینکه کار در حوزه قضایی باید مدبرانه دنبال شود افزود: مشکل کمبود قاضی در استان کرمان طی یک مدت کوتاه قابل حل نیست و باید در بازه زمانی مناسبی اجرایی شود.    وی با بیان اینکه کار قضاوت و ساماندهی مسائل قضایی هم اهمیت و ارزش زیادی دارد و هم کار دشواری است، افزود: همه مسئولان امروز کشور روزی در نزد معلم و معلمانی آموزش دیده‌اند و آغاز آموزش از مراحل ابتدایی بسیار مهم است زیرا اگر بخواهیم برنامه‌های خود را از دانشگاه آغاز کنیم، خیلی دیر است. اگر حوزه تعلیم و تربیت درست شود، همه دستگاه‌های کشور از جمله دادگستری و استانداری نیز درست می‌شوند.    آیت الله جعفری ادامه داد: اگر مردم احساس کنند که تبعیضی در کار است، تحلیل‌های نادرست ارائه می‌شود و دستگاه قضایی نیز از این موضوع مستثنی نیست. مسئولان باید نظارت دقیقی بر زیر مجموعه خود داشته باشند تا از بروز تخلفات احتمالی جلوگیری شود.اگر خدای نکرده مردم نسبت به دستگاه قضایی بدبین شوند به سایر حوزه‌ها نیز خدشه وارد می‌شود.   ,استان ها - کرمان,استان کرمان باکمبود شدید قاضی روبروست,یکشنبه ۲ خرداد ۱۳۹۵ - ۱۲:۲۲,
این روزها عکس‌ها و اخبار مربوط به شکنجه وحشیانه اعظم و دو فرزند خردسالش توسط شوهر وی در رسانه‌های مختلف بازتاب فراوانی داشته است. حالا این شوهر شکنجه‌گر می‌گوید بی‌گناه است.    به گزارش ایسنا، روزنامه ایران می‌نویسد: مرد شکنجه‌گر که همسر و دو کودکش را 21 روز زندانی کرده بود، می‌گوید بی‌گناه بوده و اگر کاری کرده تحت تأثیر شیشه بوده است. این مرد خشن در گفت‌وگویی، گاهی خونسرد و گاهی ترشرو می‌شد و مرتب ادعا می‌کرد همسر و دو کودکش را دوست دارد.    ساعت 16:15 نوزدهم فروردین ماه سال جاری ساکنان خیابان طاهری منطقه خواجه ربیع در تماس با پلیس از اسارت زنی جوان و دو کودک 5 و 8 ساله او در همسایگی‌شان خبر دادند. با اعلام این گزارش به پلیس 110 مأموران کلانتری خواجه ربیع برای رسیدگی در محل حاضر و متوجه قفل بودن در شدند. از آنجا که احتمال هرگونه خطری برای ساکنان خانه می‌رفت، با هماهنگی قاضی موحدی راد، معاون دادستان مشهد، قفل در شکسته شد و اعظم 30 ساله و ‌هانیه و هدیه 8 و 5 ساله در وضعیت نابسامانی پیدا شدند. از آنجا که این سه گروگان مرد شیشه‌ای به دلیل شکنجه وحشیانه، در شرایط وخیمی به سر می‌بردند تکنیسین‌های اورژانس پس از انجام اقدام‌های اولیه مجروحان را به بیمارستان شهید‌هاشمی‌نژاد مشهد منتقل کردند.     آغاز تحقیقات میدانی     پلیس که خود را در برابر یک گروگانگیری وحشیانه می‌دید در گام نخست تحقیقات به سراغ همسایه‌ها رفت. ساکنان محلی که این خانواده را می‌شناختند مدعی شدند پدر جوان‌هانیه و هدیه و شوهر اعظم را می‌شناسند و چند روزی است متوجه شدند محمد که معتاد است از دو هفته قبل همسر و دو فرزندش را در خانه مسکونی‌اش حبس کرده است.     دستگیری پدر شیشه‌ای     با روشن شدن اینکه عامل این جنایت وحشیانه خانوادگی محمد بوده است، پلیس بلافاصله پس از انتقال مجروحان به بیمارستان جست‌وجو برای یافتن این مرد معتاد را آغاز کرد و با تلاش مأموران پلیس مشهد این پدر معتاد در کمتر از یک ساعت از رهایی خانواده‌اش در حاشیه کال دروی مشهد دستگیر شد.    سرهنگ محمد بوستانی رئیس پلیس مشهد در این باره به شوک گفت: این مرد به دلیل بدبینی و توهم خانواده‌اش را مورد شکنجه قرار داده است. محمد 30 ساله پس از دستگیری منکر شکنجه خانواده‌اش شد و با اظهارات ضد و نقیض خود سعی کرد روند تحقیقات را منحرف کند. این مرد با دستور معاون ناحیه 4 دادسرای عمومی و انقلاب شهید بهشتی مشهد روانه زندان شد و بازجویی‌ها از او ادامه دارد.     اظهارات تکان‌دهنده مادر جوان     اعظم که پس از رهایی از شکنجه‌گاه همسر شیشه‌ای‌اش با صورت و بدن مجروح نگران دو کودک خردسالش بود درباره 21 روز شکنجه و اسارتش گفت: محمد معتاد و به همه چیز بدبین بود. او در این روزها اجازه خوردن غذا و آب به من و دخترانم نمی‌داد یا با چاقو به جانمان می‌افتاد یا ما را در صندوق فلزی می‌گذاشت و با روشن کردن آتش زیر صندوق آزارمان می‌داد.     گفت‌وگو با مرد شکنجه‌گر     محمد آرام نشسته و چشم‌هایش سرخ است. کاملاً می‌شود دید که به خاطر دوری از شیشه کمی باهوش‌تر شده است.     - چند ساله‌ای؟     30 ساله.     - شکسته‌تر دیده می‌شوی؟     اعتیاد داغونم کرد!     - از کی معتادی؟     نمی‌دانم اما یادم نمی‌آید که یک روز مواد نکشیده باشم.     - چه نوع موادی می‌کشی؟     همه نوع مصرفی داشتم اما شیشه راحت‌تر گیرم می‌آید و نیازی به زغال و اینجور چیزها ندارد، همه‌جا می‌شود راحت آن را کشید به خاطر همین سراغ شیشه رفتم.     - روز عروسی‌ات یادته؟     روز خوبی بود. زنم دختر بسیار خوبیه، همه شاد بودند و منم خیلی خوشحال بودم.     - اون موقع هم معتاد بودی؟     تفریحی می‌کشیدم حتی به اعظم قول دادم دیگر نکشم اما بعد بدتر شد.     - چرا؟     ساعت خالی در روز زیاد داشتم. با دوستانم دور هم جمع می‌شدیم و مواد می‌کشیدیم تا ساعتی خوش باشیم.     - روز تولد بچه‌هایت را به خاطر داری؟     بله، مگر می‌شود فراموش کرد.     - وقتی بچه‌ها متولد شدند چرا تصمیم نگرفتی اعتیاد را ترک کنی؟     خواستم‌ حتی قسم خوردم اما نشد.     - زن و بچه‌ات را چقدر دوست داری؟     خیلی، اندازه دنیا.     - پس چرا شکنجه‌شان دادی؟     (محمد اخم می‌کند): نگویید. من از گل نازک‌تر هم به آنها نمی‌گویم.     - اما همسرت زخمی و بچه‌هایت هم افسرده و کبود هستند و می‌گویند کار تو بوده!     اصلاً به خاطر نمی‌آورم، حتماً‌ شیشه کشیده بودم و نفهمیدم.     - این‌که دلیل نمی‌شود!     اگر این کار را کرده‌ام معذرت می‌خواهم. آزادم کنید جبران می‌کنم.     - زن و بچه‌ات 21 روز در خانه زندانی بودند؟     دوست نداشتم زیاد بیرون بروند، مزاحم در خیابان‌ها زیاد است اما آنها را زندانی نکردم.     - تا کی می‌خواهی معتاد باشی؟     امروز آزادم کنید دیگر نمی‌کشم.     - پشیمان نیستی؟     از چی؟! از اعتیاد، خیلی، اما کاری از دستم برنمی‌آمد!     - نه از شکنجه زن و بچه‌ات؟     پشیمانم، اما کاری نکرده‌ام.     ,رسانه هاي ديگر - رسانه ديگر,شوهر شکنجه‌گرِ «اعظم»: بی‌گناهم!,یکشنبه ۵ اردیبهشت ۱۳۹۵ - ۱۰:۱۷,"مواد مخدر,شکنجه"
اعظم زنده است، اعظم بعد از 21 روز شکنجه توسط شوهرش، هنوز زنده است؛ او و دخترانش 21 روز آب و غذا نخوردند، اما هنوز زنده‌اند؛ هدیه و هانیه دختران پنج و هفت ساله او هنوز نفس می‌کشند، اما دیگر هیچوقت از صدای زنگ در خانه خوشحال نمی‌شوند.    به گزارش خبرنگار اجتماعی خبرگزاری دانشجویان ایران(ایسنا)، منطقه خراسان، اعظم هر شب که می‌خواهد بخوابد تمام 21 روز شکنجه را در خاطراتش مرور می‌کند، مرور می‌کند که چگونه شوهرش توانسته او را با چاقو آزار دهد، مرور می‌کند که وقتی آب را به زور در دهانش می‌ریخته چقدر دیگر می‌توانسته نفس بکشد، او هر شب که می‌خوابد به یاد شب‌هایی می‌افتد که درون یک صندوق فلزی بدون اکسیژن و در بسته قرار می‌گرفته و پاهایش می‌سوخته به دلیل اینکه شوهرش زیر صندوق آتش روشن می‌کرده است.    اعظم می‌خواهد بخوابد، اما خیال دخترانش نمی‌گذارد؛ او حالا که می‌تواند بدون ترس از کسی به راحتی نفس بکشد، به یاد خفه شدن دخترش با دستان شوهرش می‌افتد، اعظم شب‌ها صدای گریه‌های هدیه را به یاد می‌آورد و فقط گریه می‌کند.    این روزها کمی که در سایت‌های خبری می‌چرخیم، اخباری را در خصوص خشونت‌های بسیار پیشرفته علیه زنان می‌بینیم؛ سمیه زنی بود در یکی از روستاهای بم که توسط شوهرش مورد اسیدپاشی قرار گرفت و بعد از یک سال درمان، درگذشت؛ ستایش دختر شش ساله‌ای بود که هنوز داغ نبودنش بر دل خانواده تازه باقی مانده و همین چند روز پیش بود که در ورامین توسط پسری 17 ساله مورد تعرض قرار گرفت و به شکل وحشتناکی به قتل رسید و حالا اعظم زنی است که اگر نیروی انتظامی دیرتر به دادش می‌رسید، او نیز مرده بود، اعظم زنده است، اما زندگی‌اش به تصمیم دادگاه بستگی دارد به دلیل اینکه دادگاه اعلام کرده اگر حتی وثیقه 20 میلیون تومانی برای شوهرش بیاورند، او از زندان آزاد می‌شود.     روایت اعظم...     اعظم یک زن 30 ساله با دیپلم انسانی، یکی از مثال‌های تمام زنانی است که مورد خشونت‌های وحشتناک شوهر معتادش قرار گرفته و حالا منتظر است تا ببیند دادگاه در مورد شوهر او چه تصمیمی می‌گیرد.    او وقتی دارد با من صحبت می‌کند دستانش را با روسری بلندی که دارد، می‌پوشاند، نمی‌خواهد من برش‌های عمیق دستش را که شوهرش با لبه شکسته سینی فلزی به وجود آورده، ببینم، او نحیف و لاغر است و ترس عجیبی صدا و نگاه او را فراگرفته است؛ چهره‌اش مات و مبهوت مانده، چشمانش خیره به روبه‌رو و ذهنش در دنیای دیگری سیر می‌کند، به سختی می‌تواند با ما ارتباط برقرار کند.    صورت و گردنش پر است از علائم سوختگی که حالا بعد از 10 روز فاصله از شکنجه 21 روزه، هنوز نیز خوب نشده‌اند؛ اعظم سه و دخترانش یک شبانه‌روز به علت جراحات وارده در بیمارستان بستری بوده‌اند؛ در توصیف اینکه چگونه حرف می‌زند تنها کافیست بگویم حرف که می‌زند، بعید است بغض نکند.    اعظم و شوهرش 12 سال است که با هم زندگی می‌کنند و در این مدت انواع خشونت‌ها را نسبت به اعظم انجام داده تا حدی که پیش از این اتفاق، اعظم سه بار مدرک پزشکی قانونی گرفته و اقدام به شکایت کرده است، اما بعد از آن به علت ترس از تهدیدات شوهرش و بی پدر شدن بچه‌هایش، شکایت‌های خود را پس گرفته است.    به گفته اعظم، شوهرش از ابتدای ازدواج مواد مصرف می‌کرده است، در اوایل تریاک و بعد از آن کریستال و شیشه.    روز دوم فروردین همین امسال بوده که پدرشوهر اعظم که با آنان زندگی می‌کرده است، برای سفر کوتاهی به قوچان رفته و بعد هم شوهر اعظم، زن و بچه‌های خود را به طبقه پایین خانه برده، پرده‌ها را کشیده و شروع به تهدید، آزار و اذیت آنان می‌کند، او زنش را به میله گازی در اتاق پشتی می‌بندد و دست و دهانش را نیز با دستمال می‌بندد تا صدایی از او به گوش همسایه‌ها نرسد.    در مدت 21 روزی که اعظم و دخترانش در خانه محبوس بودند، هیچ غذایی نبوده که حتی دختران از آن بخورند، پدر بچه‌ها هم وقتی از خانه بیرون می‌رفته است، در را قفل می‌کرده تا کسی نتواند به خانه وارد یا از آن خارج شود.    به گفته خود اعظم شکنجه‌ها و آزارهایی که توسط شوهرش دیده است بسیار وحشتناک بوده و اصلا کار یک انسان با روان سالم نبوده است، شوهرش او را داخل صندوق فلزی می‌انداخته و درش را قفل می‌کرده تا از نبود اکسیژن خفه شود.    گاهی اوقات نیز زیر صندوق، اجاق گازی را روشن می‌کرده و پاهایش را می‌سوزانده، یکی دیگر از شکنجه‌هایش این بوده که پارچه‌ای را آتش می‌زده و بر روی بدن برهنه همسرش می‌انداخته است؛ با چاقو تمام بدن اعظم را برش می‌زده و بعد او را بر روی سیمان پشت‌بام خانه می‌کشیده تا حدی که لباسش پاره می‌شده و جراحت‌های بدی برمی‌داشته است.    در مجموع، این 21 روز می‌گذرد و یک شب شوهرش مردی غریبه را به خانه می‌آورد، او که توهم خیانت داشته است به مرد غریبه می‌گوید که تو همسرم را می‌شناسی و با هم رابطه داشته‌اید، مرد که اوضاع زن و بچه‌ها را می‌بیند به بیرون رفته و به پلیس زنگ می‌زند؛ به هر حال بعد از پنهان شدن و فرار کردن شوهر اعظم، پلیس او را گرفته و به بازداشتگاه می‌برد، اعظم و دو دختر نیز توسط اورژانس اجتماعی به بهزیستی واگذار می‌شوند.    اعظم وقتی دارد از تهمت شوهرش به خود، حرف می‌زند، انگار درد بیشتری می‌کشد، انگار نمی‌تواند با این موضوع کنار بیاید و می‌گوید فقط خدا شاهد است که چه اتفاقاتی افتاده، می‌گوید:از ابتدای ازدواج هر زمان که به بیرون می‌رفت در خانه را قفل می‌کرد، دیگر نمی‌دام چه بگویم.     هانیه و هدیه     هانیه دختر بزرگ‌تر اعظم تازه وارد هشت سال شده است و هدیه دختر کوچکترش پنج سال دارد، هانیه باید امسال کلاس اول خود را می‌گذراند، اما بعد از اینکه دو ماه به مدرسه رفته، پدرش دیگر به او اجازه مدرسه رفتن نداده است.    فک و سه دندان هانیه در مدت زندانی بودن در خانه، توسط کسی که شاید به تردید آن را پدر خود بداند، شکسته است، هدیه هم توسط پدرش کتک‌های زیادی خورده است؛ به گفته مادرشان، این دو دختر در زمان 21 روز زندانی بودن، هیچ غذایی نخورده بودند، پس از دستگیر شدنشان توسط پلیس و مداخله اورژانس اجتماعی، به حمایت و موافقت سازمان بهزیستی خراسان رضوی، این دو دختر به یک مرکز خیریه نگهداری از کودکان بی‌سرپرست به نامسراج رضوی توس منتقل می‌شوند.    علی صدری، یکی از اعضاء هیات مدیره مرکز نگهداری سراج رضوی توس است، خوشبختانه او این خانواده را از قبل می‌شناخته و توسط او و حمایت‌های بهزیستی استان، کارهای اداری انتقال و نگهداری دختران و رسیدگی به اعظم سریع‌تر انجام شده است، به گفته صدری، دختران بعد از آزاد شدن از خانه به مرکز نگهداری رفته و تحت روان‌درمانی قرار گرفته‌اند.    او می‌گوید که حال دختران از نظر روحی بهتر شده، اما هنوز وقتی صدای در را می‌شنوند، از اینکه شاید پشت در کابوس پدر در انتظارشان باشد، می‌ترسند، هانیه و هدیه وقتی به پارک می‌روند، از اینکه ممکن است پدرشان را ببینند واهمه دارند.    این دو دختر قرار است مادران آینده سرزمین ما باشند، در مجموع روح دختران، به ظرافت و حساس بودن معروف است؛ زمانی که یک دختر در پنج یا هشت سالگی اینگونه صحنه‌ها را ببیند و با این اتفاقات مواجه شود، چقدر می‌تواند در آینده از نظر روحی سالم باشد؟ روح این دو دختر در مدت شکنجه با ترس و وحشت عجین شده بود و وقتی ذره‌ای امنیت از وجود پدر حس نکرده‌اند، چطور می‌توانند به همسر و زندگی آینده‌ فکر کنند؟     اگر برادرم بفهمد اعظم اینجاست، من و فرزندانم را می‌کُشد     اگر برادرم بفهمد اعظم اینجاست و ما از او نگهداری می‌کنیم، حتما هم من و هم فرزندانم را می‌کُشد، او رحم ندارد، تنها کسی است در خانواده که موجب سرافکندگی ما شده است، آنقدر مادرم را کتک زد، که او را هم کشت؛ پدرم را هم می‌زند و همه را تهدید به قتل می‌کند، این‌ها سخنان نسرین، خواهرشوهر اعظم است، البته نسرین اسم مستعار است زیرا از اینکه حتی نام کوچکش در گزارش بیاید واهمه دارد، او تنها نفری است که حاضر شده به اعظم کمک کند و از او نگهداری کند.    نسرین اظهار می‌کند: پدر و مادر اعظم فوت کرده‌اند؛ چند روز پیش به برادر اعظم زنگ زدم و گفتم اینچنین اتفاقی برایش افتاده است، برادرش در مقابل حرف‌های من نه اینکه کاری نکرد بلکه گفت فرض کنید من مرده‌ام و بعد گوشی تلفن را قطع کرد، نسرین علاوه بر اینکه خواهرشوهر اعظم است، دخترعمه او نیز هست.    او می‌گوید: یک بار که اعظم برای قهر به خانه آنان آمده بود، شوهر اعظم برای آشتی کتابی را کادوپیچ کرده و فرستاده بود، اما زمانی که کتاب را بازکردیم در میانش چاقویی را به نشانه تهدید دیدیم.    نسرین معتقد است برادرش به خاطر موادی که مصرف می‌کند دچار توهم شده است، می‌گوید یک بار که با من تماس گرفته بود، اصرار داشت بگوید مردی غریبه پیش من است و با من ارتباط دارد، او در خصوص وحشی‌گری‌های برادرش می‌گوید که شوهر اعظم بینی او را شکسته و حتی مقعد او را با چاقو پاره کرده است، با اینکه در خانه قفل بوده، از هانیه دختر بزرگش می‌پرسیده وقتی من نبودم، چه کسی به خانه آمده، وقتی هم که جوابی از او دریافت نمی‌کرده گلوی او را تا حدی فشار می‌داده که به خفگی و کبودی می‌رسیده است.    نسرین ادامه می‌دهد: وقتی می‌خواستیم اعظم را به بیمارستان ببریم، متوجه شدیم که شوهرش تمام مدارک شناسایی او را سوزانده، شوهر اعظم به دوستانش گفته است که شب آخر می‌خواستم هر سه‌شان را بکشم، در چاه بیندازم و آتش بزنم بعد هم بگویم که خودشان از خانه رفته‌اند و قهر کرده‌اند.    نسرین هنوز نگران است از اینکه برادرش چند روز آینده از بازداشت آزاد می‌شود زیرا در طی روزهای گذشته یکی از دوستانش برای آزادی او وثیقه‌ای را تهیه کرده بود، اما خوشبختانه دادگاه این وثیقه را نپذیرفته بود.    به گزارش ایسنا، اعظم و دخترانش سه وکیل برای دفاع از حق خویش دارند، این وکلا در تلاشند تا پرونده را از دادگاه کیفری به جنایی منتقل کنند تا در خصوص جرم او، مجازات سنگین‌تری تعلق بگیرد، در غیر این صورت، شوهر اعظم با یک وثیقه 20 میلیون تومانی آزاد می‌شود.    علاوه بر خلاء قانونی در خصوص حقوق زنان، متاسفانه برخی زنان همیشه به دلیل دلسوزی‌های خود که گاه نا‌به‌جا است، موجب می‌شوند این خشونت‌ها روز به روز بیشتر و خطرناک‌تر شوند، در بسیاری از موارد ترس و بی‌پناهی زنان موجب خشونت بر علیه آنان می‌شود؛ علاوه بر ترس از خشونت‌های بعدی، ترس‌های بی‌جا و بی‌آبرویی نیز بر افزایش و گسترش خشونت علیه زنان، دامن می‌زند.    خشونت علیه زنان امری پنهان است زیرا بسیاری از زنان در جوامع مختلف به دلایلی نظیر مجازات سخت و عدم حمایت‌های قانونی از ابراز آن خودداری می‌کنند، خشونت علیه زنان مرز نمی‌شناسد، محدود به جوامع عقب‌مانده نیست و در همه جای دنیا زنان کم و بیش مورد انواع خشونت‌های جسمی، جنسی و کلامی واقع می‌شوند.    زنان و دختران هر جامعه از جمله قشرهای آسیب‌پذیری هستند که باید قوانین حمایتی برای زندگی و آرامش آنان وجود داشته باشد، باید قوانینی باشد تا هرکسی، حتی همسر، حق خشونت بر زنش را به خود ندهد، در صورتی که در حال حاضر اینگونه نیست و بسیار مردان، پدران، همسران و برادرانی هستند که حق خشونت بر جنس مونث را به خود می‌دهند، این زنان، جامعه ما و آینده جامعه ما را می‌سازند؛ ایجاد آرامش روحی و جسمی برای آنان یقینا سلامت جامعه آینده ما را تضمین می‌کند.    اعظم مانند تمام مادران این سرزمین، امید زندگی فرزندان خود بوده است، اما در مقابل همین فرزندان آرام آرام پرپر شده و سوخته؛ در دنیای امروز که شاید کمتر کسی حاضر شود حتی خستگی مادر خود را ببیند، دو دختر کوچک اعظم مجبور بوده‌اند سوختن مادرشان را نگاه کنند و دم نزنند...    او مانند تمام زنان این سرزمین، زیبایی خاص خود را داشته، اما حالا به دلیل خشونت‌های شوهرش باید صورت سوخته خود را تا آخر عمر به همراه داشته باشد...    اعظم مانند تمام خواهران این سرزمین، برادری داشته که امیدش بوده، اما همان برادر حاضر است خود را مرده فرض کند و به کمک خواهرش نیاید؛ اعظم بی‌پناه‌تر از همیشه است و تنها امیدش به تصمیم دادگاه بستگی دارد...    امیدواریم روزی برسد که هیچ اعظمی از ترس پدر بچه‌هایش، آن‌ها را به بهزیستی نسپارد... روزی برسد که هیچ خواهری آرزوی مرگ برادرش را نکند... روزی برسد که هیچ دختری از پدرش واهمه نداشته باشد بلکه مشتاق آمدنش به خانه باشد... روزی برسد که هیچ زنی به خاطر جنسیتش مجبور نباشد که دیگر رنگ آرامش را به فراموشی بسپارد... و امیدواریم روزی برسد که همه مردان، مامن زنان و دختران و مادران خود باشند نه موجودی برای ترسیدن...     گزارش از زهرا اسکندریان- خبرنگار اجتماعی ایسنا      ,استان ها - خراسان رضوي,اعظم زنده است...,جمعه ۳ اردیبهشت ۱۳۹۵ - ۱۳:۳۹,خراسان رضوي
بسیاری از زندگی‌های مشترک به خاطر قدرنشناسی به پایان می‌رسند. به مرور زمان زوج‌ها فراموش می‌کنند از چیزهای کوچک در زندگی‌شان قدردانی کنند.  به گزارش ایسنا به نقل از فرادید، توجه به کارهایی که شوهرتان برایتان می‌کند و قدردانی از او کمکتان می‌کند به جای تمرکز روی ایرادهایش - که هر مردی دارد - آنچه را ببینید که واقعا اهمیت دارد.  این هم لیستی از 15 کاری که اگر شوهرتان انجام می‌دهد، بهترین شوهر دنیاست:  ۱. به شما اعتماد دارد  ۲. به شما وفادار است  ۳. سلیقه‌ شما را می‌داند  ۴. به شما زمان می‌دهد برای خودتان باشید  ۵. روزهای مهم را به یاد دارد  ۶. کمکتان می‌کند بهتر باشید  ۷. به جوک‌هایتان می‌خندد  ۸. شما را باور دارد  ۹. با شما می‌خندد  ۱۰. برای احساساتتان ارزش قائل است  ۱۱. عشق او را نسبت به خودتان احساس می‌کنید  ۱۲. زندگی دشوارتان را آسان‌تر می‌کند  ۱۳. در کارهای خانه کمکتان می‌کند  ۱۴. وقتی ناراحت هستید شما را دلداری می‌دهد  ۱۵. لبخندتان را ستایش می‌کند   ,رسانه هاي ديگر - رسانه ديگر,15 کاری که بهترین شوهر دنیا انجام می‌دهد,یکشنبه ۲ خرداد ۱۳۹۵ - ۱۶:۴۲,
یک کارشناس برنامه‌ریزی شهری با بیان اینکه راننده پرخاشگر، راننده‌ای است که با اعمال خلاف قوانین و مقررات و زیر پا گذاشتن حقوق دیگران، حرکاتی همچون تغییر مسیر ناگهانی، سبقت غیر مجاز و عدم رعایت فواصل طولی و عرضی را انجام می‌دهد، گفت: متأسفانه میزان رانندگی پرخاشگرانه در ماه‌های گرم سال تشدید می‌شود.  به گزارش ایسنا به نقل از عصر ایران، شهرام جباری‌زادگان با بیان اینکه در کارنامه رانندگان پرخاشگر، بوق‌زدن مکرر، استفاده از نور بالا، تعقیب و گریز خودرویی و حتی فحاشی و هتاکی به چشم می‌خورد، اظهار کرد: همان طور که آلودگی هوا می‌تواند بر سیستم عصبی رانندگان اثر بگذارد، گرمای هوا نیز می‌تواند سیستم اعصاب رانندگان را تحت تأثیر خود قرار دهد.  وی با بیان اینکه پرخاشگری برخی رانندگان به یکی از عوامل استرس‌زای زندگی روزمره تبدیل شده که با کوچک‌ترین تلنگری مانند یک تصادف ساده می‌تواند به یک نزاع خونین خیابانی تبدیل شود، تصریح کرد: در این میان، مدیریت خشم در رانندگی می‌تواند از بروز بسیاری از اتفاقات ناگوار و غیر قابل پیش‌بینی جلوگیری کند.   آینه به آینه و سپر به سپر خودروهای دیگر حرکت نکنیم   این کارشناس برنامه‌ریزی شهری با بیان اینکه برای آنکه تحت تأثیر رانندگان عصبانی قرار نگیریم، در وهله نخست باید راننده‌ای متین، محتاط و قانونمند باشیم و از ایجاد شرایطی که ممکن است به تحریک سایر رانندگان بینجامد خودداری کنیم، اظهار کرد: راننده قانونمند در هر شرایطی قانون را رعایت و ضمن حفظ ادب و متانت خود، با احتیاط رانندگی می‌کند.  جباری‌زادگان با بیان اینکه رعایت فاصله ایمن و مناسب طولی و عرضی با سایر خودروها، احتمال تصادفات را کاهش می‌دهد و از این‌رو نباید با فاصله اندک و به اصطلاح آینه به آینه و سپر به سپر به تعقیب و گریز با خودروها بپردازیم، تصریح کرد: اگر در خط سرعت می‌رانیم و راننده‌ای می‌خواهد از ما سبقت بگیرد، به وی اجازه بدهیم تا به راحتی از کنارمان عبور کند.    وی با تأکید بر اینکه باید از نشان‌دادن حرکات بی‌مورد دست و صورت به دیگر رانندگان خودداری کنیم و اصولا هنگام رانندگی نیازی به برقراری تماس چشمی با سایر رانندگان به‌ویژه رانندگان خشمگین نداریم، خاطرنشان کرد: همچنین باید از استفاده نادرست از بوق اجتناب کنیم و فراموش نکنیم که بوق، ابزاری ارتباطی است و وسیله‌ای برای تنبیه رانندگان دیگر نیست.   اگر اشتباه کردیم عذرخواهی کنیم   این کارشناس برنامه‌ریزی شهری با بیان اینکه اگر راننده‌ای شما را به مبارزه طلبید و با حرکات خود سعی در تحریک شما داشت، باید بدون توجه به او به راه خود ادامه دهیم و حتی اگر با وی هم‌مسیر بودیم، راه خود را تغییر دهیم، اظهار کرد: اگر در این میان احساس کردیم که مقصر هستیم، باید اشتباه خود را به راحتی بپذیریم و از راننده مقابل عذرخواهی کنیم.  جباری‌زادگان با بیان اینکه باید از تصمیم‌گیری شتاب‌زده در رانندگی خودداری و خونسردی خود را در هر حال حفظ کنیم، تصریح کرد: شاید راننده مقابل، راه خود را گم کرده باشد و به دنبال نشانی می‌گردد یا اینکه در رانندگی از مهارت کافی برخوردار نیست و از این‌رو باید بردباری خود را افزایش دهیم و هیچ گاه سعی نکنیم عمل رانندگان دیگر را تلافی کنیم.    وی با تأکید بر اینکه قبل از سبقت گرفتن یا هر گونه تغییر مسیر ناگهانی، باید راهنما بزنیم و از سد معبر هنگام حرکت یا توقف خودرو خودداری کنیم و به ویژه مقابل در پارکینگ دیگران پارک نکنیم، اضافه کرد: همچنین زمانی که خواب‌آلود، خسته و خشمگین هستیم نباید رانندگی کنیم، چرا که این عوامل می‌توانند بر نحوه رانندگی ما تأثیر منفی بر جای بگذارند.   موبایل، عامل پنهان حوادث ترافیکی است   این کارشناس برنامه‌ریزی شهری، استفاده از تلفن همراه حین رانندگی اعم از صحبت با این وسیله یا ارسال و دریافت پیام را یکی از دلایل و عوامل اصلی رانندگی پر خطر و وقوع تصادف در رانندگی دانست و گفت: امروز موبایل به عامل پنهان تصادفات رانندگی تبدیل شده و در شرایطی که در بین عوامل خطرساز رانندگی، سهمی برای آن در نظر گرفته نشده اما امروز بیشترین نقش را در بروز حوادث ترافیکی دارد.  جباری‌زادگان با بیان اینکه اگر با راننده عصبانی روبه‌رو شدیم، بهترین کار این است که هوشیارانه از واکنش نسبت به او خودداری کنیم و به یاد داشته باشیم رفتاری که عمدی به نظر می‌رسد، ممکن است صرفا یک اشتباه سهوی در رانندگی باشد، تأکید کرد: حتی اگر رفتار تهاجمی راننده مقابل عامدانه هم باشد، بهترین کار این است که از هر گونه تماس چشمی با او اجتناب کنیم.  وی در پایان با تأکید بر اینکه وضعیت اقتصادی و اجتماعی بر نحوه رانندگی بسیاری از رانندگان که تحت فشار قرار دارند، تأثیر منفی بر جای می‌گذارد، خاطرنشان کرد: هنگام رانندگی در تابستان باید یک بطری آب خنک به همراه داشته باشیم و ضمن استفاده از کولر خودرو، درجه آن را طوری تنظیم کنیم که اختلاف دمای داخل خودرو با بیرون آن بیش از 6 درجه نباشد.   ,رسانه هاي ديگر - رسانه ديگر,چند نکته مهم درباره رانندگی در این روزها,یکشنبه ۲ خرداد ۱۳۹۵ - ۱۶:۳۵,
خبرآنلاین در مطلبی به مقایسه روابط دولت روحانی و دولت احمدی نژآد با مراجع معظم تقلید پرداخته است.  در این مطلب آمده است:  پنج شنبه گذشته بود که حجت‌الاسلام روحانی در سفری خارج از سفرهای استانی دولت به همراه برخی از دولتمردان راهی شهر کریمه اهل بیت (س) شد تا ضمن زیارت حرم حضرت معصومه (س)، برای سومین بار به دیدار مراجع عظام تقلید برود و گزارشی از برنامه‌ها و دستاوردهای دولت را ارائه داده و از رهنمودهای آنان بهره‌مند شود.  حسن روحانی که خود پرورش یافته حوزه است و از رنجش خاطر مراجع از مسئولان دولت قبل آگاه بود، از همان ابتدای کار، تعامل مستمر با مراجع و علما را از اصول مدیریتی‌اش قرار داد. او در 13 تیرماه 92 و زمانی که هنوز زمام امور را به دست نگرفته بود به قم رفت و با عنوان منتخب مردم با مراجع عظام تقلید دیدار کرد.  رییس جمهور که از همان ابتدای کار بر گزارش دهی عملکرد به مردم مصر بود، اعضای کابینه خویش را نیز موظف کرده که در فواصل زمانی به دیدار مراجع بروند و از حوزه مدیریتی خود گزارشی ارائه دهند و رهنمودهای علما را نیز دریافت کنند که به طور نمونه از ابتدای سال تاکنون جدا از سفر اخیر وی به قم، وزرای بهداشت، کار و فرهنگ و ارشاد اسلامی نیز به دیدار مراجع رفته و گزارشی از برنامه‌ها و دستاوردهای خود ارائه کرده‌اند.  احمدی‌نژاد که در سوم تیر 84 بر روی کار آمد، به نظر می‌رسید دولت اصولگرایش با توجه به ولایی و مکتبی معرفی کردنش بتواند به مراتب رابطه‌ بهتری با مراجع تقلید نسبت به دولت اصلاحات برقرار کند. چه آنکه وی در همان اوایل دولت خود در یکی از سخنرانی‌هایش گفته بود امروز حوزه و دولت در کنار یکدیگر هستند و من بین حوزه، دولت و نظام فاصله‌ای نمی‌بینم و این‌ها را جدای از یکدیگر نمی‌دانم.  اما این رابطه دوام چندانی نداشت و دولت و مراجع در موضوعات متعددی از جمله ورود زنان به ورزشگاه دچار اختلاف نظر شدید شدند و با وجود انتقادات مراجع از این مسئله، غلامحسین الهام که آن زمان سخنگوی دولت بود، اعلام کرد علت لغو این دستور از سوی احمدی نژاد، نه به درخواست مراجع عظام بلکه به خواست بزرگان کشور است.  موضوعاتی نیز از قبیل انتصاب مشایی به معاون اولی، یازده روز خانه‌نشینی، بحث اسلام ایرانی و ... به تیرگی روابط دولت و مراجع دامن زدند بگونه‌ای که حتی مراجع رییس جمهور وقت را که در قالب سفر استانی به قم سفر کرده بود به حضور نپذیرفتند.  آیت الله مقتدایی رییس شورای عالی حوزه‌های علیمه سراسر کشور در مورد آن دوران می‌گوید:  در دولت قبل گاهی این رابطه به طور کلی قطع بود؛ یعنی آقایان مراجع تقلید، اصلا دولتی‌ها را به حضورشان نمی‌پذیرفتند.  آیت‌الله سید محمد غروی از اساتید حوزه علمیه قم نیز با اشاره به انتقادات مراجع به دولت قبل می‌گوید که در آن زمان مراجع تنها برخی از مسئولان دولتی را برحسب شرایط خاص می پذیرفتند.  اما شرایط برای دولت روحانی بسیار متفاوت‌تر است و با وجود آنکه مراجع برخی گلایه‌ها را از شرایط اقتصادی مردم و جامعه در دیدار با دولتمردان مطرح و انتظار از این دولت را بیشتر می دانند، در موضوع برجام از دولت حمایت و از تلاش های تیم مذاکره کننده تقدیر کردند.  در همین ارتباط آیت‌الله مقتدایی؛ نائب رئیس جامعه مدرسین حوزه علمیه قم با بیان اینکه بحمدالله در کلیت ارتباط دولت یازدهم با بزرگان و مراجع تقلید اشکالی نیست و روابط خوب است، می‌گوید: اگر اشکالی هم باشد، تذکرات لازم توسط خود مراجع داده می‌شود و امیدواریم همانگونه که رئیس جمهور محترم قول دادند ان‌شاءالله آن دغدغه‌ها نیز رفع شود. برخی از آقایان اشکالاتی دارند اما صلاح نمی‌دانند آن‌ها را علنی بگویند، چون تضعیف حاکمیت و رئیس جمهور می‌دانند اما تذکرات را می‌دهند و آقای دکتر روحانی هم قول دادند که آن دغدغه‌ها و اشکالات را برطرف کنند؛ خود آقای رئیس جمهور گفتند می‌دانم که حضرات مراجع تقلید و علما، دغدغه‌هایشان را دلسوزانه می‌گویند.  دیدار اخیر و استقبال گرم مراجع از دولت و بکار بردن تعبیری چون شما رئیس جمهور موفقی هستید از سوی آیت‌آلله مکارم شیرازی و حمایت از سیاست‌های دولت در بخش‌های مختلف نشان می‌دهد که دولت توانسته پاسخ‌های لازم را به دغدغه‌های مراجع ارائه دهد و رضایت آنان را جلب کند.   ,رسانه هاي ديگر - رسانه ديگر,مقایسه رابطه مراجع با روحانی و احمدی نژاد,یکشنبه ۲ خرداد ۱۳۹۵ - ۱۷:۲۳,
رییس اجرایی دولت افغانستان گفت در صورتی که گزارش‌ها درخصوص کشته‌ شدن ملا اختر منصور، رهبر طالبان در حملات هوایی آمریکا صحت داشته باشد، انتظار می‌رود تغییرات بزرگی در رهبری این گروه در افغانستان ایجاد شود.  به گزارش خبرگزاری دانشجویان ایران (ایسنا)، به نقل از خبرگزاری اسپوتنیک، مقام‌های آمریکایی اعلام کرده‌اند که اختر منصور طی حمله هواپیمای بدون سرنشین در قسمت پاکستان مرز مشترک با افغانستان کشته شده است.  به گزارش شبکه خبری العربیه، عبدالله عبدالله، رییس اجرایی دولت افغانستان در سخنانی خطاب به ملت این کشور گفت: منصور احتمالا در حمله هوایی در جنوب غرب شهر احمدوال که منطقه‌ای دورافتاده در پاکستان است، کشته شده‌ است.  وی هم چنین گفت مرگ منصور ضربه‌ای بزرگ برای این گروه شورشی خواهد بود.  این در حالی است که رسانه‌های پاکستان ضمن تکذیب این خبر گفته‌اند که افراد کشته شده طی این حمله، یک راننده تاکسی و مسافر وی بوده‌اند.  یک نماینده طالبان نیز اظهارات مقام‌های آمریکایی درخصوص کشته شدن منصور را رد کرده است.  منصور پس از مرگ ملاعمر در سال 2013 و تایید خبر مرگ وی در اواسط سال 2015 جانشین وی شد.       ,بين الملل - آسيا،خاورميانه,عبدالله عبدالله: با مرگ منصور تغییرات بزرگی در طالبان ایجاد می‌شود,یکشنبه ۲ خرداد ۱۳۹۵ - ۱۰:۵۳,
عکس زیر، شوخی دوستان یک جانباز جنگ‌ سوریه را با او نشان می‌دهد.    به گزارش ایسنا، پارسینه با انتشار این عکس و توضیح آن نوشت: بر روی پلاکاردی که در عکس دیده می‌شود، از توسط ابوبکر بغدادی رهبر داعش نوشته‌ شده است: این دفعه را از کشته شدن دررفتی!            ,رسانه هاي ديگر - رسانه ديگر,عکس / پلاکارد ابوبکر بغدادی در مازندران!,شنبه ۱ خرداد ۱۳۹۵ - ۱۷:۴۹,
کافی است گشتی در فضای مجازی بزنید و دنبال عکس‌های نارندرا مودی نخست‌وزیر هند بگردید تا متوجه شوید چرا به گفته رسانه‌های آن کشور، او شیفته سلفی گرفتن است.    به گزارش ایسنا به نقل از فرارو، یکی از این سلفی‌ها البته موجب شد برخی او را متهم به نقض قوانین انتخاباتی هند کنند؛ وقتی سال 2014 پس از انداختن رأی خود در صندوق، یک سلفی از خودش با نشان حزبش، که یک گل نیلوفر است، گرفت.           با این حال نخست‌وزیر هند در برنامه‌های داخلی و خارجی خود از گرفتن این عکس‌ها با تلفن‌های هوشمند دست برنداشته و یکی از آنها که سال گذشته با یک آیفون طلایی در چین گرفته، توجه رئیس شرکت آمریکایی اپل را جلب کرده است.    به گزارش رویترز، تیم کوک مدیر اجرایی شرکت اپل، سازنده تلفن‌های هوشمند آیفون، قرار است روز شنبه، در بخشی از تور آسیایی خود، وارد دهلی نو شود و با مودی دیدار کند.    هدف کوک از ملاقات با نخست‌وزیر 65 ساله هند، گسترش بازار اپل در آن کشور است؛ بازاری که سال گذشته میلادی حدود 100 میلیون دستگاه تلفن هوشمند در آن فروخته شد، اما سهم اپل تنها 2 درصد بود.    با وجود علاقه نارندرا مودی به آیفون‌های شرکت اپل، انتظار می‌رود که او در دیدار با رئیس اپل، درخواست تولید این گوشی‌ها در هند را مطرح کند، تا کمکی باشد به تحقق وعده او در تبدیل هند به قطب صنعتی.    سفر تیم کوک به هند، نخستین سفر یک مدیر اجرایی شرکت اپل در دوران مسئولیت خود به آن کشور است. هرچند استیو جابز معروف، از بنیانگذاران اپل، اواسط دهه 70 میلادی به هند سفر کرد و بسیار هم تحت تأثیر قرار گرفته بود.                           ,رسانه هاي ديگر - رسانه ديگر,این نخست‌وزیر عاشق سِلفی است + تصاویر,شنبه ۱ خرداد ۱۳۹۵ - ۱۸:۱۱,
ویدئوی زیر، سرعت بالای یک دستگاه اتوبوس اسکانیا در محور چابهار - ایرانشهر را نشان می‌دهد.  به گزارش ایسنا به نقل از عصرخبر، این فیلم را یکی از مسافران این اتوبوس گرفته است.  آمارها نشان می‌دهد که بخش زیادی از تصادفات جاده‌ای به خاطر سرعت غیرمجاز اتوبوس‌هاست اما باز هم رانندگانی وجود دارند که به این موضوع بی‌توجه هستند.  حال اگر این اتوبوس تصادف کند، چه کسی مقصر است؛ سازنده اتوبوس یا راننده؟  این ویدئو را از طریق لینک زیر مشاهده کنید.   سرعت بالای اتوبوس اسکانیا در محور چابهار - ایرانشهر    ,رسانه هاي ديگر - رسانه ديگر,فیلم / اتوبوس بین شهری، رکورد سرعت زد!,یکشنبه ۲ خرداد ۱۳۹۵ - ۱۰:۴۹,
با انتشار خبری مبنی بر دستگیری یک عضو منافق در آلبانی، مسعود کشمیری،محمدرضا کلاهی،خورشید فرجی و اعضای طراحی انفجار دفتر حزب جمهوری اسلامی در دایره حدس و گمان‌ها قرار گرفتند.    به گزارش خبرنگار سیاسی خبرگزاری دانشجویان ایران(ایسنا)، سردار سعید منتظرالمهدی در حاشیه نشست خبری خود که عصر روز شنبه 25 اردیبهشت ماه برگزار شد، از دستگیری یکی از عناصر منافق در کشور آلبانی که در انفجار دفتر حزب جمهوری اسلامی نقش آفرین بود خبر داد.    چند ساعت پس از انتشار این خبر و در پی انتشار گمانه‌زنی‌های مختلف یک منبع آگاه به یکی از رسانه‌ها اطلاع داد که عامل دستگیر شده یک خانم بوده است و عامل اصلی تحت تعقیب است.    این خبر در فضای مجازی اذهان عمومی را به سمت مسعود کشمیری عامل انفجار نخست وزیری و محمدرضا کلاهی صمدی عامل انفجار حزب جمهوری اسلامی کشاند.    این دو عنصر منافق آخرین بار حدود دوسال پیش در در آلمان هنگام خوردن غذا در رستورانی در شهر کلن و هنگام رانندگی در شهر هامبورگ آلمان دیده شده‌اند.    با توجه به اظهار نظر سخنگوی ناجا، که عامل دستگیر شده در انفجار دفتر حزب جمهوری اسلامی دست داشته است، کشمیری از دایره حدس خارج می‌شود. این عنصر منافق با بمب‌گذاری در دفتر نخست وزیری عامل شهادت شهید رجایی و شهید باهنر شده است.    در هفتم تیر ماه 1360 یکی از بزرگترین انفجارهای انتحاری تاریخ نظام جمهوری اسلامی ایران توسط گروهک منافقین به وقوع پیوست و داغ هفتاد و دو شهید را بر دل ملت ایران گذاشت.    سازمان مجاهدین خلق مسئولیت این انفجار را بر عهده گرفت و اعلام کرد که گروهی طراح از کمیته مرکزی این حزب مسئولیت اجرای نقشه انفجار انتحاری را بر عهده محمدرضا کلاهی قرار داد. او پس از انفجار از ایران فرار کرد، به عراق رفت و در آنجا با یکی از منافقین به نام خورشید فرجی زنوز ازدواج کرد، سپس به فرانسه و در آخر به آلمان سفر می‌کند.    گفته شده است که فرجی همسر کلاهی قبلا مسئول نهاد منافقین بوده که تنزل رده داشته، مدتی فرمانده گردان ارکان (پشتیبانی) و مدتی مسئول تاسیسات بوده است. وی آموزش خلبانی را گذرانده، آخرین مسئولیتش به عنوان فرمانده یگان پدافند به اصطلاح ارتش آزادی‌بخش سازماندهی شده است.    کلاهی در سال 1370، نسبت به سازمان منافقین به مشکل بر خورد و گفته شده است که پس از جدایی از سازمان طی سال 1372 از عراق به آلمان گریخته است.    با توجه به اطلاعات فوق و با توجه به خبر تکمیلی اعلام شده پس از آن، مبنی بر جنسیت مونث این دستگیر شده، می‌توان حدس زد که ممکن است همسر کلاهی در آلبانی دستگیر شده باشد؛ البته این امر هم ممکن است زن دستگیر شده از اعضای گروه طراحی انفجار دفتر حزب جمهوری اسلامی باشد.    گفته شده است که طی ساعت آینده جزئیات بیشتری از این دستگیری توسط نیروی انتظامی اعلام خواهد شد.    خبرنگار ایسنا: صدف صمیمی   ,سياسي - سياست داخلي,گمانه‌زنی‌هایی درباره خبر نیروی انتظامی,یکشنبه ۲۶ اردیبهشت ۱۳۹۵ - ۰۸:۴۶,منافقين
موسی یکی از 85 نفری است که از سال 2014 تاکنون به اتهام پیوستن و ارتباط با داعش در آمریکا محاکمه می‌شوند.    به گزارش ایسنا، نامه‌نیوز به نقل از واشنگتن‌تایمز نوشت: یک شهروند اهل نیویورک که به تازگی از داعش جدا شده، خاطراتش از دوران حضور در میان اعضای این گروه تروریستی را در گفت‌وگو با یک رسانه آمریکایی بازگو کرده است.    این شهروند آمریکایی، پیوستنش به گروه تروریستی داعش را بدترین تصمیم در دوران زندگی‌اش خواند.    قرار است مصاحبه کامل این جوان آمریکایی با شبکه خبری ان‌.بی‌.سی نیوز جمعه آینده از این شبکه پخش شود.    موسی، 27 ساله و دانشجوی سابق دانشگاه کلمبیا پنج ماه در میان اعضای گروه تروریستی داعش در سوریه زندگی کرد. به گفته اف.بی.آی، وی اکنون به دو اتهام بازداشت شده است؛ یکی فراهم کردن تجهیزات مورد نیاز برای حمایت از این سازمان تروریستی و دیگری دریافت آموزش‌های نظامی از سازمان‌های تروریستی.    پلیس اف.بی.آی آمریکا در بیانیه‌ای درباره این متهم می‌گوید: این مرد به مجازات 25 سال زندان متهم خواهد شد.    وی همزمان توافقنامه‌ای را امضا کرده است که به متهم اجازه می‌دهد به مقامات پلیس آمریکا درباره جزئیات فعالیت‌های دیگر سازمان‌های تروریستی اطلاعاتی ارائه دهد.    موسی در ژوئن سال 2014 پس از آنکه فریب تبلیغات داعش را خورد، عازم سوریه شد.    وی در این‌باره به ان.بی.سی نیوز می‌گوید: همه‌چیز با جلوتر رفتن زمان جدی‌تر می‌شد و من شاهد بریده شدن سرها بودم. من جنون را در چشم اعضای داعش دیدم.    موسی افزود: روشن است که این بدترین تصمیمی بود که من در کل زندگی‌ام گرفتم.    این شهروند آمریکایی پس از پنج ماه از سوریه فرار کرد و به ترکیه رفت و از کنسولگری آمریکا درخواست کمک کرد.    وی گفت: زمانی که من به کنسولگری رسیدم فقط توانستم به در ضربه بزنم و درخواست کنم که اجازه بدهند داخل شوم.    موسی می‌گوید: داعش اسلام را اجرا نمی‌کند و مردم باید این را بدانند. من تا روزی که زنده هستند این را تکرار خواهم کرد.    موسی یکی از 85 نفری است که از سال 2014 تاکنون به اتهام پیوستن و ارتباط با داعش در آمریکا محاکمه می‌شوند.     ,رسانه هاي ديگر - رسانه ديگر,خاطرات دانشجوی آمریکاییِ فراری از داعش,شنبه ۱ خرداد ۱۳۹۵ - ۱۶:۰۵,
پس از اعلام نتایج دهمین دوره انتخابات مجلس شورای اسلامی که در تاریخ 7 اسفند ماه سال 94 برگزار شد، مشخص شد که از 207 حوزه انتخابیه، 55 حوزه به دور دوم کشیده شده است. نیمه دوم اسفندماه با توافق شورای نگهبان و وزارت کشور، 10 اردیبهشت ماه به عنوان زمان برگزاری مرحله دوم انتخابات تعیین شد.    به گزارش خبرگزاری دانشجویان ایران (ایسنا)، در روزهای ابتدایی سال نو و تعطیلات نوروز، خبری ابتدا در شبکه‌های اجتماعی و پس از آن در برخی سایت‌های خبری منتشر شد که حاکی از ابطال آرای منتخب سوم حوزه انتخابیه اصفهان بود. در ابلاغیه‌ای که شورای نگهبان برای استانداری اصفهان ارسال کرد عنوان شد که صحت آرای منتخبان اول، دوم، چهارم و پنجم مورد تایید است و آرای نفر سوم باطل شده و تعیین تکلیف منتخب بعدی در میان دوره‌ای مجلس مشخص می‌شود.     رسول زرگرپور استاندار اصفهان در نشست خبری در تاریخ پنجم فروردین ماه، با بیان اینکه نامه شورای نگهبان بعدازظهر 29 اسفند به دفتر من رسید بیان کرد: من روز اول سال 95 با وزیر کشور صحبت کرده و نکات خودم و اعتراض نفر سوم را به ایشان بیان کرده‌ام.     فارغ از اینکه چه اتفاقی افتاده که شورای نگهبان چنین تصمیمی گرفته، این سئوال مطرح شده که شورای نگهبان با استناد به چه قانونی بعد از تایید انتخابات حوزه انتخابیه اصفهان که در حقیقت به منزله راهیابی منتخب مردم به مجلس است، اقدام به ابطال آرای منتخب سوم این حوزه انتخابیه کرده است.      سیامک ره‌پیک سخنگوی هیات مرکزی نظارت در این خصوص چنین بیان کرد: تصمیم شورای نگهبان بر اساس موازین و چارچوب‌های قانونی بوده است.     حسینعلی امیری سخنگوی وزارت کشور نیز در این رابطه گفت: استنباط حقوقی وزارت کشور درباره ابطال آراء منتخب سوم اصفهان، با استنباط شورای نگهبان تفاوت دارد. با توجه به تفاوت استنباط وزارت کشور و شورای نگهبان از قانون انتخابات مجلس شورای اسلامی، موضوع حوزه انتخابیه اصفهان در نشستی با حضور وزیر کشور و اینجانب با دبیر شورای نگهبان بررسی شد؛ با این حال، شورای نگهبان همچنان نظر قبلی خود را درباره منتخب اصفهان اعلام کرد.    پیگیری‌ها در مورد وضعیت منتخب سوم مردم اصفهان در مجلس شورای اسلامی به عبدالرضا رحمانی فضلی وزیر کشور رسید.    وی گفت: شورای نگهبان کتباً به ما اعلام کرده که بر اساس نظارت استصوابی خود آرای این فرد را ابطال کرده است. نظر ما با شورای نگهبان متفاوت است و من در نامه‌ خود به شورای نگهبان و روسای قوا استدلال حقوقی کرده‌ام که این کار اشتباه است؛ زیرا وقتی انتخابات یک استان تایید شد نمی‌توانیم آرای یک نفر را ابطال کنیم. نظر ما این است که اعتبارنامه‌ این فرد باید صادر شود و سپس در مجلس درباره‌ آن تصمیم گرفته شود.     در اثنای اعلام نظر وزارت کشور و شورای نگهبان، در میان نمایندگان فعلی مجلس شورای اسلامی، نماینده‌ای که بیش از دیگران نسبت به ابطال آرای منتخب سوم حوزه انتخابیه اصفهان واکنش نشان داد و پیگیر موضوع شد، علی مطهری بود.      در مورد مسبوق به سابق بودن چنین اتفاقی علی مطهری می‌گوید: در انتخابات دوره سوم مجلس شورای اسلامی، اعتبارنامه منتخب مردم نیشابور پس از یک انتخابات سالم از سوی هیات نظارت امضا نشد. وزیر کشور وقت که این اقدام شورای نگهبان را خلاف بیّن و آشکار قانون می دانست اعتبارنامه وی را صادر و به مجلس فرستاد. مجلس نیز اعتبارنامه او را تصویب کرد و وی چهار سال نماینده بود. امام خمینی (ره) نیز این اقدام را تلقی به قبول نمودند.      در مرور بر تاریخچه ادوار مجلس این روایت هم مطرح است که خرداد سال ٦٧ در سومین دوره انتخابات مجلس شورای اسلامی شورای نگهبان حاضر به امضای اعتبارنامه محمد اکبرزاده منتخب مردم نیشابور نشد، اما در نهایت وزارت کشور با امضا و صدور آن، اکبرزاده را راهی مجلس کرد.      محمدباقر نوبخت سخنگوی دولت نیز در نشست خبری اخیر خود گفت که زمانی که من در سال 67 نماینده مجلس بودم اتفاق مشابهی افتاد که اعتبارنامه در مجلس بررسی شد.     علی مطهری در اظهارنظر اولیه در این خصوص گفت: وزارت کشور می‌تواند اعتبارنامه خانم خالقی را به مجلس ارائه کند و بررسی اعتبارنامه را به مجلس محول کند، ضمن اینکه ما باید توضیحات شورای نگهبان را بیشتر بشنویم و ببینیم در چه ضوابطی این اتفاق افتاده است.     در راستای پیگیری این موضوع، علی مطهری نامه‌های جداگانه‌ای به احمد جنتی دبیر شورای نگهبان و حجت‌الاسلام و المسلمین حسن روحانی رییس‌جمهور نوشت.     مطهری در نامه به آیت‌الله جنتی دغدغه خود را چنین عنوان کرد: اگر این رویه در کشور باب شود که پس از تایید صلاحیت یک کاندیدا و رای مردم در یک انتخابات سالم، آن منتخب به این بهانه که مدارک جدیدی بدست ما رسیده و نظر ما درباره صلاحیت او تغییر کرده است حذف شود، این امر می‌تواند مستند شورای نگهبان در آینده واقع شود.    در بخش دیگری از این نامه آمده است: قطعا نظارت استصوابی را عقلا و قانونا این مقدار نمی‌توان توسعه داد. به همین جهت قانونگذار تصمیم‌گیری درباره این موضوع را در خصوص منتخبان مجلس به نمایندگان ملت ارجاع داده است که اگر پس از انتخاب مردم مدارک جدیدی درباره یک منتخب ارائه شد، این مدارک در فرایند تایید اعتبارنامه‌ها توسط مجلس مورد بررسی قرار گیرد؛ یعنی اگر باید منتخبی حذف شود، این کار باید با نظر مجلس که نماینده ملت است انجام شود تا احترام به رأی مردم محفوظ بماند. اینکه بگوییم چون ما می‌دانیم مجلس دهم اعتبارنامه او را رد نمی‌کند پس ما او را حذف می‌کنیم، منطق درستی نیست.     کم کم پای حقوقدانان به این موضوع که اکنون به یک چالش حقوقی تبدیل شده، باز شد تا جوابی برای این سئوال بیابند که آیا بعد از تایید صلاحیت و رای‌آوری یک نامزد انتخاباتی، امکان ابطال آرای آن فرد وجود دارد؟ و این اقدام با استناد به کدام قانون انجام شده است؟      محمدصالح نیکبخت - حقوقدان و وکیل دادگستری - در واکنش به این موضوع چنین بیان کرده است: با توجه به وظیفه شورای نگهبان در بررسی صلاحیت‌ها، تمامی بحث تایید صلاحیت یا رد آن مربوط به قبل از برگزاری انتخابات است و بعد از آن اگر نماینده‌ای تایید صلاحیت شد نمی‌توان درباره ابطال تمام آرای آن نماینده اظهارنظر کرد. از سوی دیگر آنچه مربوط به شخصیت ذاتی است و قبل‌تر مورد تایید شورای نگهبان قرار گرفته به نظرم نمی‌تواند دوباره مورد ایراد شورای نگهبان واقع شود.    نیکبخت یادآور شد: بعد از تایید صلاحیت و رای‌آوری یک نامزد انتخاباتی وظیفه تایید نهایی آن فرد بر عهده خود مجلس است که در نهایت اعتبارنامه او را به عنوان نماینده یک حوزه انتخابیه تایید یا رد کند.     نجفی‌توانا - حقوقدان و وکیل دادگستری - معتقد است: طبق اصل 99 قانون اساسی شورای نگهبان در احراز و رد صلاحیت مبسوط‌ الید است و ظاهرا مرجعی هم برای تجدیدنظر جز خودش وجود ندارد که البته این جزو نواقص قانون است که باید بر طرف شود؛ زیرا ممکن است بنا به دلایل مختلفی شورای نگهبان در اظهارنظر مرتکب اشتباه شود.    وی افزود: در خصوص اینکه بعد از انتخاب شدن شخص، شورای نگهبان بتواند مداخله کند به لحاظ ابهام در گستره زمان و بیم بی‌ثباتی در انتخاب نمایندگان به‌نظر می‌رسد اصلح این باشد که نظر مجلس شورای اسلامی در مورد تایید و یا رد اعتبارنامه شخص انتخاب شده، فصل‌الخطاب باشد.     استناد موافقان با نظر وزارت کشور تبصره 4 ماده 8 قانون انتخابات است که در آن آمده  پس از تایید صحت انتخابات توسط شورای نگهبان، وزارت کشور موظف است اعتبارنامه کلیه منتخبین را صادر و به مجلس شورای اسلامی ارسال نماید. پذیرش انصراف هر یک از منتخبین پس از تأیید صحت انتخابات و قبل از تصویب اعتبارنامه نیز می‌بایست به تصویب مجلس شورای اسلامی برسد. و معتقدند در هیچ جای قانون نیامده که بعد از انتخابات و تایید صحت انتخابات، شورای نگهبان می‌تواند منتخب مردم را رد صلاحیت کند. در این مرحله مجلس است که باید درباره نمایندگان تصمیم‌گیری کند.      برخی دیگر به تبصره 3 ماده 52 قانون انتخابات مجلس استناد می‌کنند که در آن گفته شده شورای نگهبان 20 روز پس از اظهارنظر هیات مرکزی نظارت نظر قطعی و نهایی خود را در خصوص تایید یا رد صلاحیت داوطلبان به وزارت کشور اعلام خواهد نمود. کلمه نظر قطعی و نهایی می رساند که تایید صلاحیت اولیه خانم خالقی توسط شورای نگهبان نظر قطعی و نهایی این شوراست و قابل تغییر نیست و باید توجه داشت که نظر قطعی و نهایی دوتا نمی‌شود؛ بنابراین منتخب سوم اصفهان از نظر شورای نگهبان دارای صلاحیت بوده و نظر نهایی خود را اعلام کرده است.      حسین احمدی‌نیاز دیگر وکیل دادگستری درباره راهکار حقوقی رفع اختلاف وزارت کشور و شورای نگهبان در راستای تعیین تکلیف منتخب سوم اصفهان، با طرح این سئوال که مرز نظارت استصوابی شورای نگهبان کجاست؟ گفت: قانونگذار به صورت کلی این امر را تعریف کرده است و برای تعریف این مساله، نیازمند بررسی خاص حقوقی هستیم؛ زیرا با توجه به اصول متعدد قانون اساسی، شورای نگهبان باید دایره نظارت خود بر صلاحیت افراد را در چارچوب قانون تعریف کند؛ بنابراین برای اینکه تعارضی بین حقوق شهروندی و حق حاکمیتی شورای نگهبان در نظارت بر صلاحیت کاندیداها به وجود نیاید، باید این مرز تعیین شود که این امر نیازمند یک استدلال حقوقی است.    وی افزود: آنچه که در ظاهر قانون وجود دارد این است که به محض تایید صلاحیت فرد در شورای نگهبان، فرد تایید نهایی شده است، البته مکانیزم های بعدی وجود دارد از جمله تایید اعتبارنامه فرد در مجلس شورای اسلامی.    احمدی‌نیاز معتقد است: اگر بخواهیم تفسیر موسعی از صلاحیت شورای نگهبان داشته باشیم، این شورا از این حق برخوردار است که تا پایان انتخابات و ورود فرد به مجلس شورای اسلامی طبق تفسیر موسع و اصل کلی نظارت استصوابی، در باب صلاحیت افراد اظهارنظر کند؛ بنابراین موضع قانون این است که اگر بخواهیم از تفسیر موسع استفاده کنیم، شورای نگهبان از این حق برخوردار است، اما اگر ما تفسیر مضیقی داشته باشیم، شورا از این حق برخوردار نیست.     علی مطهری از زاویه دیگری به موضوع نظر دارد و با اشاره به ماده 30 قانون آیین‌نامه داخلی مجلس شورای اسلامی در خصوص رسیدگی به اعتبارنامه منتخبان مبنی بر اینکه شعب، رسیدگی به اعتبارنامه‌ها را شروع و نسبت به مدارکی که در شورای نگهبان مورد رسیدگی قرار نگرفته و یا پس از رسیدگی شورای نگهبان به دست آمده است اتخاذ تصمیم خواهند نمود و گزارش تصویب یا رد آن را از طریق هیات رئیسه به مجلس تقدیم می دارند. می‌گوید قانونگذار خواسته است اگر مدارکی درباره یک کاندیدا پس از انتخاب مردم بدست آمد، تصمیم گیری درباره آن به عهده مجلس باشد تا احترام رأی مردم محفوظ بماند و اگر قرار است آن کاندیدا حذف شود این کار با رأی مجلس که خود نماینده ملت است انجام شود نه این که بدون توجه به رأی مردم، شورای نگهبان او را حذف کند.     دکتر حسن روحانی بالاترین مقام اجرایی کشور نیز به اختلاف‌نظر شورای نگهبان و وزارت کشور ورود کرد و به عنوان مسئول اجرای قانون اساسی در صفحه توییتر خود، گفت: بر اساس قانون اساسی اعتبارنامه نماینده منتخب مردم باید در مجلس شورای اسلامی بررسی شود و هیچ نهاد دیگری نمی‌تواند در آن دخالت کند.     این گفته سیامک ره‌پیک مبنی بر اینکه همه قوانین عادی تحت حاکمیت اصول قانون اساسی و بر اساس آن قابل تفسیر و بررسی است و قانون اساسی حق نظارت بر انتخابات را به‌صورت مطلق و عام به شورای نگهبان داده است و اینکه طبق اصل 99 قانون اساسی و تفسیر این اصل توسط شورای نگهبان و همچنین طبق قوانین عادی از جمله ماده 3 قانون مجلس شورای اسلامی، نظارت شورای نگهبان عام و استصوابی و همه مراحل و تمام امور مربوط به انتخابات است. را می‌توان واکنشی به نظر رییس‌جمهور دانست.    وی همچنین تاکید کرد: شورای نگهبان به استناد مستندات قانون از جمله مستندات ذکر شده نسبت به پرونده‌های مختلف اظهارنظر می‌کند و این رویه بر تمام ادوار شورای نگهبان وجود داشته است و امر جدیدی نیست.    ناگفته نماند که عده‌ای مسئولیت وزارت کشور را نیز سنگین می‌دانند و معتقدند طبق ماده 73 قانون انتخابات مجلس شورای اسلامی که می‌گوید: صدور اعتبارنامه منتخبین موکول به عدم ابطال انتخابات از طرف شورای نگهبان می‌باشد و شورای نگهبان در اسرع وقت نظر خود را درباره انتخابات اعلام می‌نماید و وزارت کشور موظف است بلافاصله دستور صدور اعتبارنامه را بدهد. وزرات کشور وظیفه دارد با توجه به اینکه انتخابات حوزه اصفهان از سوی هیات نظارت استان و شورای نگهبان تایید شده، اعتبارنامه منتخب نفر سوم حوزه انتخابیه اصفهان را صادر کند.     رحمانی فضلی وزیر کشور نیز راهکاری برای حل این موضوع ارائه داد و گفت: محل حل این اختلاف مجلس است. نمایندگان باید استفساریه تهیه کرده و در مجلس پرسیده شود که در این شرایط نظر شورای نگهبان درست است یا وزارت کشور؛ در واقع این پیشنهاد ما برای حل این مشکل است و مجلس می‌تواند محل تفسیر قانون باشد.     احمد توکلی نماینده مردم تهران در مجلس شورای اسلامی در نوشتاری که در کانال تلگرام خود به عنوان  چاره کار در امر منتخب رد شده اصفهان منتشر کرد، آورده است: در واقع اختلاف بین شورای نگهبان که بخشی از قوه مقننه و وزارت کشور که بخشی از قوه مجریه است، اختلاف بین قوای مقننه و مجریه است. راه حل بر اساس بند 7 اصل یکصد و دهم قانون اساسی که حل‏ اختلاف‏ و تنظیم‏ روابط قوای‏ سه‏ گانه را از اختیارات و وظائف رهبری می شمارد، رجوع به هیات عالی حل اختلاف و تنظیم روابط قوای سه گانه است. رعایت این سازوکار از اتلاف نیروها و تباه شدن حقوق مردم جلوگیری می‌کند.     تاکنون هیچ طرفی از مواضع خود کوتاه نیامده‌اند؛ از یک طرف شورای نگهبان بر موضع خود مبنی بر ابطال آرای منتخب سوم حوزه انتخابیه اصفهان پافشاری می‌کند و از سوی دیگر وزارت کشور در تلاش است تا از تمام ظرفیت‌های قانونی خود استفاده کند. مراسم افتتاحیه مجلس دهم روز شنبه ٨ خرداد ماه برگزار می‌شود و پس از آن نمایندگان در اولین جلسه جلسات کاری خود باید به بررسی اعتبارنامه‌های بپردازند. حال اینکه حرف چه نهادی در نهایت به کرسی خواهد نشست را باید منتظر بود و مشاهده کرد.     این در حالیست که مینو خالقی به عنوان منتخب مجلس دهم برای نشست شنبه‌ بعد از ظهر اصلاح‌طلبان دعوت شده و گفته شده که در مهمانی منتخبان مجلس دهم با رییس‌جمهور نیز شرکت خواهد کرد.     الهام رییسی - ایسنا      ,معارف و حقوق - حقوقي و قضايي,روایتی از یک چالش حقوقی,شنبه ۱۸ اردیبهشت ۱۳۹۵ - ۱۰:۳۸,"شوراي نگهبان,وزارت كشور ,حقوق,انتخابات مجلس دهم"
ابتدای اردیبهشت ماه بود که دادگاه عالی آمریکا با صدور حکمی اعلام کرد تقریباً دو میلیارد دلار از دارایی‌های مسدود شده ایران در ایالات متحده باید به خانواده‌های قربانیان انفجار بیروت پرداخت شود.    به گزارش خبرگزاری دانشجویان ایران (ایسنا)، در سال 1983 (1362) مقر تفنگداران دریایی آمریکا در بیروت مورد حمله قرار گرفت و 241 نفر کشته شدند. خانواده کشته‌شدگان و همچنین کشته‌شدگان انفجار برج‌الخبر عربستان در سال 1996 (1375) انگشت اتهام را به سوی ایران نشانه رفتند و با مراجعه به دادگاه آمریکا با ادعای حمایت ایران از تروریسم خواهان دریافت غرامت از دولت جمهوری اسلامی شدند.    دادگاه آمریکایی در سال 2007 (1386) به نفع آن‌ها رأی داد و ایران را به پرداخت 7/2 میلیارد دلار محکوم کرد. درست در همین سال اجرای تحریم‌های دلاری آمریکا علیه ایران معلق شده بود و با توجه به افزایش قیمت نفت، دولت وقت (دولت اول محمود احمدی نژاد) هفت و نیم میلیارد دلار از دارایی‌های بانک مرکزی را صرف سرمایه‌گذاری کرد.    اما کجا؟    حدود دو میلیارد دلار از دارایی ها و بانک مرکزی و در اصل دارایی ملت ایران صرف خرید اوراق قرضه‌ای از طریق یک کارگزار لوگزامبورگی (کلیر استریم) شد که بخشی از آن در اروپا و بخشی به صورت فیزیکی در سیتی بانک آمریکا نگهداری شد. 250 میلیون دلار از این اوراق فروش رفت اما بخش اصلی آن در آمریکا نگهداری شد.    به گفته ولی‌الله سیف رئیس فعلی بانک مرکزی به رغم هشدارهای دلسوزانه کارشناسان و مدیران بانک مرکزی مبنی بر پرهیز از سرمایه‌گذاری روی اوراق بهادار دلاری و اینکه رفع ممنوعیت ایران توسط آمریکا دائمی نیست اما این عمل انجام شد و با وجود اینکه دولت ایران چندماه فرصت داشت این اموال را از ایالات متحده خارج کند این کار را نکرد و تحریم های دلاری از سال 2008 دوباره از سر گرفته شد.    پرونده تفنگداران دریایی در دادگاه‌های آمریکا در جریان بود و با توجه به سوابق قبلی دولت آمریکا مسئولان دولت علاوه بر داشتن اطلاعات در این زمینه، می‌توانستند حدس بزنند که ممکن است ایالات متحده اموال ایران را در این کشور بلوکه کند اما باز هم عکس‌العملی نشان ندادند تا اینکه در سال 2012 (1391) دولت آمریکا بانک مرکزی ایران را متهم به پولشویی و اموال این بانک را مسدود کرد.    جدای از ظلم آشکاری که دولت آمریکا در قبال ملت ایران و اموال ایرانیان انجام داده واکنش دولت وقت جالب‌تر است. بانک مرکزی در سال 1391 به دیوان عالی آمریکا متوسل می‌شود تا این بلوکه شدن پول ایران را بررسی کند. این در حالی است که مسئولان ایرانی از شرکت در فرآیند دادرسی‌های ایالات متحده با توجه به سوابق دشمنی و احکام ناعادلانه آمریکایی‌ها منع شده بودند اما دولت وقت با توسل به دیوان عالی آمریکا عملاً به حکم دادگاه‌های آمریکا صحه می‌گذارد.    به گفته حسن روحانی، دولت گذشته یک فرصت‌سوزی و اهمال بزرگ در این زمینه انجام داده که اموال ایران را در فرصت موجود از آمریکا بیرون نکشیده و در واقع گوشت را در دست گربه گذاشته است.    رئیس دولت یازدهم در این زمینه می‌گوید: در همان سال‌ها اشکار شده بود که دادگاه‌های آمریکایی با استناد به آن موضوع و البته نامشروع، می‌خواهند به اموال ما دست اندازی کنند. اما متأسفانه در فرصت 9 ماهه‌ای که بانک مرکزی داشته و می‌توانسته هم پول را از بانک‌های آمریکایی خارج کرده و اوراق را به فروش برساند، اما بخش بزرگی از این اوراق باقی‌مانده تا زمانی که در سال 87 که دادگاه استیناف رأی می‌دهد و این پول مسدود می‌شود.    علاوه بر این کوتاهی صورت گرفته توسط دولت سابق، رجوع به دیوان عالی آمریکا اشتباه دیگری است؛ چراکه با صدور رأی این دیوان، ایران عملاً بر نتیجه دادگاه‌های آمریکا صحه گذاشته است و همین می‌شود که دادگاه عالی آمریکا با صدور حکم خود می‌خواهد پول متعلق به ملت ایران را بین حدود هزار نفر از خانواده‌های قربانیانی که ایران دخالتی در مرگ آن‌ها نداشته است پرداخت کند.    دولت حسن روحانی از همان ابتدای اعلام این حکم به آن اعتراض کرده و علاوه بر احضار سفیر سوئیس به عنوان حافظ منافع آمریکا در ایران و تسلیم دو یادداشت رسمی در اعتراض به این اقدامات دولت آمریکا، محمدجواد ظریف نیز به دبیرکل سازمان ملل نامه نوشت تا ایران از طریق بین‌المللی پیگیر این نقض حقوق بین‌المللی باشد.    از بحث‌های حقوقی و اقدامات صورت گرفته که بگذریم همچنان این سوال باقی می‌ماند که چرا دولت نهم با وجود تاکید برخی کارشناسان برای انجام ندادن این سرمایه‌گذاری، اوراق قرضه را خریداری کرده است و با شکایت در دیوان عالی آمریکا به این نقض حقوق بین‌المللی صحه گذاشته است.    از این دست کوتاهی‌ها در دولت گذشته کم نبوده از پرونده سه هزار میلیاردی گرفته تا گم شدن دکل نفتی، از ظهور بابک زنجانی تا ... . کوتاهی‌هایی که از روحانی و جهانگیری گرفته تا سایر مسئولین دولت یازدهم به آن‌ها بارها اشاره کرده‌اند.    با یک حساب سرانگشتی، دو میلیارد دلاری که در اثر کوتاهی دولت وقت بلوکه شده ، به ازای 75 میلیون نفر یارانه‌بگیر چیزی حدود 85 هزار تومان(تقریبا دو ماه یارانه، یارانه‌بگیران) می‌شود. یارانه‌ای که به قول نوبخت هر ماه دولت یازدهم پرداخت آن را برای خود مصیبت عظیمی می‌داند. یعنی با این کوتاهی به ازای هر ایرانی 80 هزار تومان ضرر به جیب مردم وارد شده است. ضرری که مسببین آن نه تنها در مقابل آن پاسخگو نیستند بلکه حتی تلاش می‌کنند آن را چوبی بر سر برجام کنند در حالی که این اتفاق به یک سال قبل از شروع دور جدید مذاکرات هسته‌ای(1391) بازمی‌گردد.    با این وجود رئیس‌جمهور با اشاره به اینکه دولت آمریکا حق چنین کاری نداشته و ایران تا آخرین لحظه این مسئله را در جامعه بین‌المللی پیگیری می‌کند تا حقوق ملت ایران استیفا شود درباره‌ پیگیری این موضوع در داخل تأکید می‌کند: ما دو کار باید انجام دهیم. کمیته‌ای را تشکیل دادیم که موضوع را بررسی کرده و به رئیس جمهور گزارش دهد گزارش کمیته بررسی فرآیند توقیف دومیلیارد دلار اموال ملت ایران منتشر و پرونده نیز به قوه‌ی قضاییه ارائه می‌شود.    قطعاً بازگشت این دو میلیارد دلار به کشور مهم است اما شاید مسئله‌ای که باید بیشتر مورد پیگیری قرار گیرد همین فرآیند توقیف این اموار است تا مشخص شود چه کسانی در این فرآیند نقش داشته‌اند و با ارائه مدارک به قوه‌ی قضاییه، مسببین محاکمه و مجبور به پاسخگویی شوند.    داستان ندانم‌کاری‌های برخی مسئولین قصه‌ درازی است که گویا تا برخورد قاطعی با آن صورت نگیرد ممکن است باز هم تکرار شود و حتی عده‌ای به جای آن‌که خود را به مردم بدهکار بدانند، طلبکارانه وعده‌های بیشتری برای کسب کرسی‌هایی می‌دهند که سر آخر (تنها در یک مورد اشاره شده) منجر به ضرری در حد دو ماه یارانه نقدی مردم ایران می‌شود.  خبرنگار ایسنا: آرین افخمی   ,سياسي - سياست داخلي,ضرری در حد دو ماه یارانه نقدی مردم,یکشنبه ۲۶ اردیبهشت ۱۳۹۵ - ۰۸:۳۲,دولت‌هاي نهم و دهم
مرضیه محبی، وکیل پایه یک دادگستری یکی از سه وکیلی است که پرونده اعظم، زنی که 21 روز توسط شوهرش در بند بود و شکنجه می‌شد را برعهده گرفته است. وی توضیحاتی در خصوص علل و عوامل خشونت‌های خانگی و پرونده اعظم در اختیار ایسنا قرار داده که به شرح زیر است:    خشونت بر زنان داستانی است که با تمدن بشری آغاز شده و همه تلاش‌ها و تحولات جوامع انسانی نیز تا به امروز نتوانسته دامان انسان را از آن پاکیزه کند، امروز می‌بینیم که زنان هنوز قربانیان بی‌پناه و تنهایی هستند که در خانواده، اجتماع، آشوب‌ها و جنگ‌ها، مورد آماج خشم و تبعیض قرار می‌گیرند.    هنوز بر سر بازارهای شام و عراق به بردگی فروخته می‌شوند، در سویی دیگر در کودکی به ازدواج‌های ناخواسته در می‌آیند، به هنگام کار و فعالیت اجتماعی نسبت به مردان از بهره کمتری برخوردارند و با وجود همه ادعاهای بشر و همه اسناد بین‌المللی، کنوانسیون‌ها و پیمان‌ها تا کنون انسان به طور کلی از درک این واقعیت غافل مانده است؛ به این مفهوم که زن بودن هیچ ارتباطی به فرودستی و ناتوانی ندارد. هنوز زنان سهم ناچیزی از منابع درآمد، ثروت، کار و مشارکت اجتماعی و سیاسی دارند و قدرت استقرار‌یافته در نظام‌های مردسالار تن به توزیع عادلانه امکانات اجتماعی نمی‌دهد.    توانمندی و داشتن حق انتخاب برای زنان شعاری است که نهادهای بین‌المللی قیم مابانه از سوی زنان سر می‌دهند، بی آن‌که عملا و به طور واقعی، زنان به عنوان نیمی از مردم، در سرنوشت خویش سهیم باشند.    - زنان به علت جنسیت خویش، آماج خشونت قرار می‌گیرند و این در حالی است که جامعه، نهاد حمایت‌گری برای آنان پیش‌بینی نکرده است.    - در قوانین کیفری ما هیچ‌گونه مجازاتی برای مرتکبین خشونت جنسیتی مقرر نشده و آنچه وجود دارد، صرفا مجازات‌های عمومی است، قانون در خصوص تامین امنیت زنان نوشته شده، اما در میانه راه مجلس شورای اسلامی معطل مانده است.    - مقررات حاکم بر خانواده نه تنها مانع اعمال خشونت بر زنان نیستند، بلکه سختی و روند طولانی رسیدگی به دعوای طلاق زنان، آنان را در معرض خشونتی دیرپای، مستمر و پایدار قرار می‌دهد، به طور مثال اعظم در سال‌های 93 و 94 مورد ضرب و جرح شدید قرار گرفته و به پزشکی قانونی مراجعه کرده که اسناد آن وجود دارد، اما بی‌پناهی و فقدان حمایت اجتماعی، دوباره او را با شدتی مضاعف به کام خشونت بازگردانده است.    - جامعه مدنی گوش‌های خود را بر فریاد قربانیان خشونت خانگی بسته و تکلیف خود در پاسخگویی را به فراموشی سپرده است و متاسفانه به دنبال آن نیست تا ایفای نقش نوین خود در پاسخگویی به بزه‌دیده را در این کشور آغاز کند.    متهم این پرونده مرد معتادی است که مصرف ماده مخدر شیشه او را به روان‌پریشی مبتلا ساخته و از وی مجرمی خطرناک پدید آورده است، او محصول جامعه ماست و هر کدام از ما با نادیده گرفتن مسوولیت‌های خود در قبال آسیب‌های اجتماعی، در زخم زدن، بریدن و سوزاندن این زن شریکیم.    امروز طرح این ماجرا، در شبکه‌های اجتماعی و رسانه‌های جمعی، می‌تواند تلنگری بر وجدان‌های آرام و آسوده باشد.    تنها مشارکت فعالانه دولت، جامعه مدنی، بزه‌کار و بزه‌دیده می‌تواند بار سنگین و دهشتناک این خشونت را از روی دوش این زن، فرزندان او و از روان اجتماع بردارد و راه را برای بازگشت مرد بخت‌برگشته‌ای که دسترسی آسان او به مواد مخدر، از او هیولایی خطرناک ساخت، هموار سازد.    وکلای عضو سازمان مردم‌نهاد کانون حقوقدان سورا، در اجرای حمایت از زنان بزه‌دیده، امروز وکالت این زن و دو فرزند او را برعهده گرفته و اکنون که پزشکی قانونی، سیاهه طولانی جراحات پیکر این زن را گزارش کرده است، سعی دارند تا نسبت به تشدید قرار تامین صادر شده از سوی بازپرس اقدام کنند، تا آزادی احتمالی شوهر این زن، عوارض جبران‌ناپذیری به بار نیاورد، هم‌چنین این سازمان آماده است تا با اجرای مقررات میانجی‌گری کیفری، حمایت از بزه‌دیده، تامین امنیت او و ایجاد زمینه بازگشت او را برعهده بگیرد.     ,استان ها - خراسان رضوي,اعظم شکنجه نمی‌شد اگر...,شنبه ۴ اردیبهشت ۱۳۹۵ - ۱۰:۳۴,"خراسان رضوي,خشونت خانگی"
خبرگزاری دانشجویان ایران (ایسنا) در آستانه تشکیل دهمین دوره مجلس شورای اسلامی اقدام به دعوت از 30 منتخب لیست امید در حوزه انتخابیه تهران برای بازدید از این خبرگزاری کرد و بر این اساس، تعدادی از این منتخبین امروز سه شنبه 28 اردیبهشت 95 در ایسنا حضور پیدا کردند.    به گزارش خبرنگار سیاسی ایسنا، فریده اولاد قباد، پروانه مافی، فاطمه سعیدی، فاطمه ذوالقدر، فاطمه‌السادات حسینی، علیرضا رحیمی، ابوالفضل سروش، احمد مازنی و غلامرضا حیدری از منتخبین لیست امید تهران به خبرگزاری ایسنا آمدند و با خبرنگاران این خبرگزاری درباره موضوعاتی از جمله اولویت‌های منتخبین برای مجلس دهم به گفت‌وگو پرداختند.    در این جلسه حمیدرضا طیبی رییس جهاد دانشگاهی و برخی معاونین جهاد دانشگاهی حضور داشتند.     علی متقیان مدیرعامل ایسنا در ابتدای این جلسه توضیحاتی درباره عملکرد این خبرگزاری در انتخابات دهمین دوره مجلس شورای اسلامی به منتخبین ارائه کرد.     جمعی از منتخبین مجلس دهم تهران در ایسنا      ایسنا به دنبال غوغاسالاری نیست    سپس، غلامرضا حیدری منتخب مردم تهران طی سخنانی اظهار کرد: خبرگزاری ایسنا به عنوان یکی از واحدهای فعال و ضروری جهاد دانشگاهی ایجاد شد. عموماً به طور شخصی از سایت این خبرگزاری بازدید و از خبرها و تحلیل‌هایش استفاده می‌کنم. یکی از مهمترین شاخصه‌های این خبرگزاری این است که حتی کسانی که مواضع این خبرگزاری را قبول ندارند دیدگاه آن را در راستای وحدت ملی می پسندند، چرا که این خبرگزاری به دنبال غوغاسالاری نیست.       جمعی از منتخبین مجلس دهم تهران در ایسنا     وی با بیان اینکه مجالس گذشته برای مردم بسیار خسته کننده بودند، گفت: مجلس نهادی تاثیرگذار است و نباید محلی شود که مردم توجهشان را نسبت به آن از دست بدهند. ما در مجلس دهم اقتصاد و بهبود معیشت مردم را در اولویت قرار می دهیم تا رضایت آنان را کسب کنیم.     ایسنا یک خبرگزاری انقلابی و معتدل است    در ادامه ابوالفضل سروش با بیان اینکه خودم را فرزند جهاد دانشگاهی می‌دانم، گفت: ایسنا یک خبرگزاری انقلابی و معتدل است. همانطورکه مقام معظم رهبری از آنها انتظار داشته طی این سال ها اخبار خوب، مفید و امیدبخش منتشر کرده است. امیدوارم در چهار سال آینده همکاری خوبی با ایسنا و رسانه‌های دیگر داشته باشیم.       جمعی از منتخبین مجلس دهم تهران در ایسنا   وی همچنین گفت: اولین اولویت مردم که به خاطر آن به مجلسی جدید رای داده‌اند بهبود وضعیت اشتغال و اقتصاد بوده است. شرایط بیکاری بسیار سخت است. مردم باید کار داشته باشند تا بتوانند معیشت حداقلی برای خود فراهم کنند. در مجلس دهم اولویت من در حوزه بهداشت و درمان است و با توجه به اولویت فراکسیون امید در زمینه اشتغال، اقتصاد و مهار تورم فعالیت خواهیم کرد.     علت اصلی همه آسیب‌های اجتماعی اشتغال است    در ادامه نشست فریده اولاد قباد طی سخنانی گفت: من به عنوان یک فرهنگی با واقعیات اجتماعی و همچنین آسیب‌های اجتماعی بخصوص در میان قشر جوان آشنایی دارم و براساس همین دغدغه ها در انتخابات ثبت نام کرده‌ام تا بتوانیم این مشکلات را و همچنین مشکلات اقتصادی را حل کنیم. من معتقدم علت اصلی همه آسیب‌های اجتماعی اشتغال است بنابراین حل مشکل اشتغال باید از اولویت‌های ما باشد. ما همچنین باید از آسیب‌های اجتماعی پیشگیری کنیم.       جمعی از منتخبین مجلس دهم تهران در ایسنا     وی افزود: مشکلات دیگری در حوزه زنان به خصوص زنان سرپرست خانوار وجود دارد که آنها را هم در اولویت قرار دهیم. برای حل این مشکلات باید در جامعه آرامش وجود داشته باشد و از انتشار تنش‌زا جلوگیری کنیم که ایسنا در این راستا کارنامه خوبی دارد و به امانتدار بودن هم معروف است.     اعتدال جایگاه خوبی به خبرگزاری ایسنا بخشیده است    در ادامه این نشست پروانه مافی طی سخنانی با اشاره به مشی اعتدال و میانه‌روی ایسنا، اظهار کرد: اعتدال و میانه‌روی و ارج نهادن به این دو ویژگی جایگاه خوبی را به خبرگزاری ایسنا بخشیده است و به این دلیل که این خبرگزاری کار خود را با استفاده از نیروهای دانشجو آغاز کرده و ادامه داده است توانسته در ارتباط با جوانان و مردم موفق عمل کند و امیدوارم این ویژگی‌ها در آینده ایسنا هم حفظ و تقویت شود.       جمعی از منتخبین مجلس دهم تهران در ایسنا     وی با اشاره به انگیزه‌اش برای حضور در مجلس دهم،‌ اظهار کرد: در چند سال گذشته از طریق رسانه‌های مجازی و مکتوب مذاکرات مجلس قبلی را رصد می‌کردم و متأسفانه به این نتیجه رسیدم که مجلس در حال حاضر آن طور که حضرت امام (ره) مطرح می‌کردند در رأس امور نیست و امیدواریم که در آینده این توفیق را به دست آوریم که مجلس را به جایگاه واقعی خودش برسانیم.    مافی مشارکت و مشورت با سیاسیون کشور را انگیزه حضورش در لیست امید و راهیابی به مجلس دانست.       تاثیر ایسنا بر خبرگزاری‌های دیگر غیر قابل انکار است    در ادامه این نشست حجت الاسلام والمسلمین احمد مازنی ضمن تبریک ولادت حضرت علی اکبر (ع) و روز جوان به فعالیت چندین ساله خبرگزاری ایسنا اشاره کرد و گفت: یکی از صفاتی که باید در رسانه‌ها مورد توجه قرار گیرد حق‌طلبی است و انسان حق‌طلب نیز هیچ‌گاه ناامید نمی‌شود و شرایط سخت او را مأیوس نمی‌کند. بلکه در مقابل سختی‌ها و مشکلات می‌ایستد چرا که راه او حق است و برای دفاع از آن هیچ وقت مأیوس نمی‌شود.    وی افزود: در حوزه مربوط به رسانه‌ها که سابقه چندین سال خدمت در این زمینه را در دوران حضورم در بنیاد شهید و مدیریت نشریات گروه شاهد داشته‌ام، می‌توانم بگویم که ما در حوزه رسانه‌ها با دو مسأله مواجه هستیم. یکی اینکه برخی رسانه‌ها غیرحرفه‌ای عمل می‌کنند و از تعاریف غیراستاندارد در زمینه رسانه فاصله دارند و یا مسأله دوم این است که متأسفانه اصحاب خبر اخلاق رسانه‌ای را رعایت نمی‌کنند بلکه به جای اصل اطلاع‌رسانی بهره‌برداری سیاسی و جناحی از اخبار را مدنظر دارند.     جمعی از منتخبین مجلس دهم تهران در ایسنا     مازنی همچنین با اشاره به شعار هر دانشجو یک خبرنگار که در خبرگزاری ایسنا مطرح است، اظهار کرد: خبرگزاری ایسنا دو شعار هر دانشجو یک خبرنگار و هر ایده یک خبر را مطرح کرده و مبنای کار خود قرار داده است. این خبرگزاری اولین خبرگزاری غیررسمی ایران است که توانسته فضای دولتی را در رسانه‌ها بشکند و عرصه را برای خبرگزاری‌های غیردولتی باز کند که در این زمینه تأثیرش بر خبرگزاری‌های غیررسمی بعد از خودش غیر قابل انکار است.    منتخب مردم تهران در ادامه با بیان اینکه ایسنا همواره حق و اعتدال را در عین حفظ مواضع سیاسی شفاف و مشخص‌اش رعایت کرده است، گفت: امیدوارم این خبرگزاری در جهت تعالی و رشد بیشتر حرکت کند و من بدون مبالغه می‌گویم که جایگاه این خبرگزاری در حال حاضر بسیار ارزنده است و می‌تواند برای سایر خبرگزاری‌ها الگوی باشد؛ هر چند که همچنان فرصت و امکان رشد بیشتر و بهتر شدن را دارد.    مازنی تأکید کرد: امیدوارم در مجلس دهم فضای تعامل میان رسانه‌ها و مجلس و نیز مجلس با رسانه‌ها قوی‌تر شود.     ایسنا همواره به ارسال اخبار موثق و امانتداری مشهور بوده است    به گزارش ایسنا، در بخش دیگری از این نشست علیرضا رحیمی با اشاره به سال‌های آغازین شکل‌گیری خبرگزاری دانشجویان ایران، اظهار کرد: این خبرگزاری در بهار اصلاحات متولد شد و همواره به ارسال اخبار موثق و رعایت امانتداری مشهور بوده است و در طول همه این سال‌ها نیز این ویژگی را حفظ کرده؛ به خصوص که خاستگاه ایسنا، از زمینه دانشگاه‌ها و فضای فرهنگی کشور است.    وی ادامه داد: ایسنا خبرگزاری است که نیروهای جوان و دانشجو را به کار می‌گیرد و از آنها خبرنگارانی حرفه‌ای می‌سازد اما فضای فعلی می‌طلبد که رسانه‌های با یکدیگر هم‌افزایی بیشتری داشته باشند و در حوزه فرهنگی و دانشگاهی همکاری‌های بیشتری انجام دهند.       جمعی از منتخبین مجلس دهم تهران در ایسنا     رحیمی با اشاره به رشد پدیده غلط‌نویسی در فضای رسانه‌ای کشور، اظهار کرد: در حالی که برخی خبرگزاری‌های ما به واسطه تعجیل در ارسال خبر در فارسی‌نویسی غلط‌های فراوانی دارند اما ایسنا خبرگزاری است که کمتر به چنین معضلی دچار شده است و همواره توانسته است بر رعایت درست‌نویسی تأکید کرده و این ویژگی را حفظ کند.    منتخب مردم تهران با اشاره به وضعیت فعلی ایسنا اظهار کرد: اوج موفقیت یک رسانه زمانی است که تبدیل به مرجعی برای دستیابی به اخبار شود و به نظر من در حال حاضر با لطف همکاران و مدیریت ایسنا این خبرگزاری به این موفقیت رسیده است و امیدواریم بتواند آن را حفظ کند.    رحیمی ادامه داد: ایسنا می‌تواند در زمینه ارتباطش با مجلس دهم هر فصل یک گزارش از عملکرد خود را در زمینه پوشش اخبار پارلمان ارائه دهد و در نهایت این گزارش‌ها را بدل به یک گزارش سالیانه کند که از قبل آنها بتوان فضای مجلس را در یک سال کاری‌اش رصد کرد.    وی با اشاره به شعار انتخاباتی ائتلاف اصلاح‌طلبان و حامیان دولت، اظهار کرد: شعار انتخاباتی لیست ما،‌ امید، آرامش و رونق اقتصادی بود که امیدوارم رسانه‌ها در این زمینه به ما کمک کنند و بتوانیم ضمن حفظ امید و آرامش مردم گام‌های مطلوب را برای رونق اقتصادی در مجلس برداریم.     به دنبال حمایت از حقوق آموزش و پرورشی‌ها در مجلس هستم    در بخش دیگری از این نشست فاطمه سعیدی نیز ضمن تبریک اعیاد شعبانیه با اشاره به سابقه فرهنگی خود در آموزش و پرورش، اظهار کرد: من به عنوان یک فرهنگی و کارمند آموزش و پرورش به دنبال حمایت از حقوق هم‌صنفی‌های خود در مجلس هستم و به موازات آن به مهمترین اولویت‌های فراکسیون امید که ایجاد رونق اقتصادی و بهبود معیشت مردم است هم توجه خواهم داشت.       جمعی از منتخبین مجلس دهم تهران در ایسنا     وی با اشاره به عملکرد ایسنا در دوران انتخابات مجلس دهم، اظهار کرد: همانطور که مدیرعامل ایسنا اشاره کردند این خبرگزاری 4 هزار خبر انتخاباتی را در طول این دوره ارسال کرده است بدون آنکه یکی از آنها تکذیب شود و در واقع این خبرگزاری بدون هیاهو یا غوغاسالاری به انجام وظیفه خود در زمینه اطلاع‌رسانی پرداخته که یک افتخار برای کارمندان این مجموعه است.     اولویت ما برای مجلس آینده حل مشکلات اقتصادی است       فاطمه ذوالقدر نیز در بخشی از این نشست با بیان این که به رابطه سازنده ایسنا و سایر خبرگزاری‌ها با مجلس دهم امیدوار هستیم، گفت: اولویت ما برای مجلس آینده حل مشکلات اقتصادی است. مشکل اصلی ما بیکاری و رکود است. ما منتخبین مردم باید فکر افزایش اشتغال و ایجاد رونق اقتصادی باشیم. امیدواریم سیاست‌هایی اخذ شود که از طریق آنها اتکای‌مان به درآمدهای نفتی کاهش یابد.       جمعی از منتخبین مجلس دهم تهران در ایسنا   وی ادامه داد: ما می‌توانیم از طریق جذب سرمایه‌گذاری‌های داخلی به شعارهای خود در حوزه اقتصاد تحقق ببخشیم. ایسنا خبرگزاری است که به آن اطمینان داریم و می‌دانیم که با رسانه‌ها در مجلس آینده ارتباط بهتری نسبت به قبل خواهیم داشت.    ذوالقدر همچنین اظهار کرد: ما برای حل مشکلات زنان و جوانان نیز در مجلس فعالیت خواهیم کرد. امیدواریم که فراکسیون زنان مجلس دهم بتواند نیازها و خواسته‌های زنان را برطرف سازد.       امیدواریم با کمک جوانان و تجربه‌داران شرایط بهتری برای کشور ایجاد کنیم    همچنین فاطمه‌سادات حسینی در بخش دیگری از این جلسه اظهار کرد: ایسنا در ذهن من نامی است که با صداقت و اعتماد گره خورده است، ایسنا نشان و نامی طلایی در ذهن‌ها باقی گذاشته است.       جمعی از منتخبین مجلس دهم تهران در ایسنا   وی با تبریک هفته جوان گفت: خوشحالیم که جوانان در عرصه‌های مختلف فعال هستند. من به عنوان یک جوان از نسل انقلاب وارد عرصه انتخابات شدم تا خواست جوانان را دنبال کنم و نشان بدهم که جوانان می‌توانند در عرصه مدیریت موفق باشند و در رفع معضلات کشور پرچمداری کنند.    وی همچنین تصریح کرد: امیدواریم که در آینده‌ای نزدیک با کمک جوانان و تجربه‌داران شرایط بهتری را برای کشور ایجاد کنیم من همچنین به عنوان یک کارشناس اقتصادی برای حل معضلات اقتصاد نیز دغدغه دارم و فکر می‌کنم یکی از اولویت‌های مجلس دهم رفع معضلات اقتصادی خواهد بود.     مجلس استراتژی توسعه صنعتی کشور را مشخص کند       جمعی از منتخبین مجلس دهم تهران در ایسنا      حمیدرضا طیبی رئیس جهاد دانشگاهی نیز در این نشست با بیان اینکه ما در جهاد دانشگاهی با مشکلات کشور در زمینه فرهنگی، اجتماعی، آموزش، علمی و فناوری آشنایی داریم، اظهار کرد: ما حرف های زیادی در این حوزه‌ها برای نمایندگان داریم و امیدواریم وقتی کمیسیون‌های مجلس مشخص شدند، با نمایندگان جلسات تخصصی داشته باشیم.    وی با بیان اینکه من از شعار امید، آرامش و رونق اقتصادی بسیار خوشحالم، افزود: برای جوانان کشور گرانی قابل تحمل است ولی آنها دوست دارند صاحب شغل باشند. شغل هم از تولید حاصل می شود. توان ایجاد اشتغال در کشور ما وجود دارد و ما به آرامش نیاز داریم تا بتوانیم این مشکلات را حل کنیم. توقع ما از نمایندگان این است که در حین انجام وظیفه نمایندگی خود دچار مشکل سیاست زدگی نشده و آرامش را حفظ کنند. ما باید دایره یاران انقلاب را گسترده‌تر کنیم نه اینکه مدام عده‌ای را از این دایره خارج کنیم. برای رسیدن به این هدف به سعه صدر نیازمندیم.    رئیس جهاد دانشگاهی در بخش دیگری از اظهارات خود با اشاره به ضرورت تحقق اقتصاد مقاومتی خاطرنشان کرد: اقتصاد مقاومتی به معنای تکیه بر توان داخلی خود ماست. ما اگر از توان داخلی خود غفلت کنیم و درگیر مسائل حاشیه ای شویم خسارت زیادی می بینیم.    طیبی همچنین با اشاره به مشکلات کشور در زمان تحریم گفت: امروز باید با وفاق ملی و همبستگی از فرصت های برجام استفاده کنیم. اکنون سیل ورود مسوولان خارجی به ایران به راه افتاده و ما باید از این فرصت برای انتقال تکنولوژی بهره ببریم. ما می توانیم بخشی از بازار خود را در اختیار خارجی ها قرار دهیم اما در مقابل صاحب دانش آنها شویم.    رئیس جهاد دانشگاهی تصریح کرد: توقع ما از مجلس این است که استراتژی توسعه صنعتی کشور را مشخص کند. ما در طول برنامه ششم و هفتم توسعه می توانیم تحول جدی در کشور ایجاد کنیم بنابراین نمایندگان باید برای 10 سال برنامه ریزی کنند. زیرساخت‌های کشور برای توسعه فراهم است و ما باید از این زیرساخت‌ها بهره ببریم.               ,سياسي - سياست داخلي,حضور منتخبین لیست امید تهران در ایسنا+ فیلم,سه‌شنبه ۲۸ اردیبهشت ۱۳۹۵ - ۱۳:۰۷,"انتخابات مجلس دهم,مجلس دهم,رییس مجلس دهم,مجلس دهم شورای اسلامی"
    شاگردان روی هاجسون موفق شدند در دیداری دوستانه ترکیه را با نتیجه 2 بر یک شکست دهند تا آمادگی خود را برای یورو 2016 ارزیابی کنند.  به گزارش ایسنا، در آستانه شروع رقابت های یورو 2016 دو تیم انگلیس و ترکیه که در این رقابت ها حضور دارند در دیداری دوستانه در ورزشگاه اتحاد شهر منچستر به مصاف هم رفتند که این بازی با برتری خفیف 2 بر یک شاگردان روی هاجسون به پایان رسید. در یان بازی خیلی زود هری کین در دقیقه 3 توانست برای تیمش گلزنی کند ولی در ادامه هاکان چالهان اوفلو در یازدهمین بازی خود برای تیم ملی ترکیه اولین گل خود را به ثمر رساند و نیمه نخست با تساوی یک بر یک به پایان رسید.  در نیمه دوم انگلیس صاحب یک ضربه پنالتی شد ولی هری کین قدر این موقعیت را ندانست تا نتواند بار دیگر گلزنی کند ولی در نهایت در دقیقه 83 جیمی واردی مهاجم لسترسیتی موفق شد در نقش گلزن ظاهر شود و گل برتری انگلیس را وارد دروازه ترکیه کند تا این دیدار با برتری 2 بر یک انگلیس به پایان برسد.     ,ورزشي - جهان ورزش,پیروزی انگلیس در دیداری دوستانه پیش از یورو,یکشنبه ۲ خرداد ۱۳۹۵ - ۲۲:۵۷,
جشنواره فیلم روح‌الله از تاریخ سوم تا پنجم خردادماه جاری هم‌زمان در شهرهای اصفهان و تهران برگزار می‌شود.    به گزارش سرویس بازار ایسنا، این جشنواره که از حمایت شرکت بیمه دانا برخوردار خواهد بود، قصد دارد در راستای حمایت از فیلم‌سازان جوان و به منظور گردآوری ایده‌های خلاق برای فیلم‌سازی در خصوص حضرت امام خمینی(ره) و موضوعات جشنواره، بخش حمایتی خود را برای فیلم‌های یک تا سه دقیقه‌ای فعال کند تا با ارایه بودجه لازم به طرح‌های منتخب شورای انتخاب در کنار فیلم‌سازان جوان، به تولید آثار فاخر در این زمینه بپردازد.    این جشنواره در محل نگارستان امام خمینی(ره) واقع در شهر اصفهان و فرهنگسرای ارسباران در تهران فعالیت خود را آغاز خواهد کرد.   ,بازار - خبر بازار,بیمه دانا، حامی جشنواره فیلم روح‌الله,یکشنبه ۲ خرداد ۱۳۹۵ - ۲۲:۴۳,"بيمه ,جشنواره,فیلم,بیمه دانا"
وزیر بهداشت عصر امروز به منظور شرکت در شصت و نهمین مجمع بهداشت جهانی تهران را به مقصد ژنو ترک کرد.    به گزارش گروه دریافت خبر ایسنا، دکتر هاشمی را در این سفر دکتر سیاری معاون بهداشت، دکتر ایازی معاون امور اجتماعی وزارت بهداشت، دکتر زارع نژاد مشاور وزیر و رییس مرکز روابط عمومی و اطلاع رسانی وزارت بهداشت، دکتر اسدی لاری قائم مقام وزیر بهداشت در امور بین الملل، دکتر کلانتری رییس مرکز مدیریت شبکه، دکتر گویا رییس مرکز مدیریت بیماری‌های واگیر وزارت بهداشت و دکتر تبریزی معاون بهداشت دانشگاه علوم پزشکی تبریز همراهی می کنند.    محور اصلی این سفر پیرامون اهداف توسعه پایدار است و همچنین در این اجلاس، موضوعات مرتبط با حوزه سلامت اعم از نظام های سلامت و تقویت آنها، بیماری های واگیر و غیر واگیر، اصلاح سازمان جهانی بهداشت، تهدیدهای جهانی مانند ایدز و نیز فناوری های ارتباطی نوین مورد بحث و گفتگو قرار خواهد گرفت.    در شصت و نهمین مجمع بهداشت جهانی نمایندگان ۱۹۲ کشور جهان که عمدتا وزرای بهداشت کشورها هستند حضور خواهند داشت.    وزیر بهداشت کشورمان به عنوان رییس وزرای بهداشت غیر متعهدها، رییس اجلاس وزاری بهداشت اکو و همین طور رییس اجلاس وزرای بهداشت کشورهای همسایه موسوم به گروه پنج در این اجلاس شرکت می کند.    دکتر هاشمی در حاشیه برگزاری این اجلاس با وزرای بهداشت کشورهای سوییس، آلمان، فنلاند، سوئد، اتریش، هند، کره جنوبی و الجزایر و نیز با وزیر خارجه اتیوپی که کاندیدای ریاست سازمان جهانی بهداشت است دیدار خواهد داشت.    سخنرانی دکتر هاشمی در روز دوم اجلاس خواهد بود.     ,اجتماعي - سلامت,سفر وزیر بهداشت به ژنو,یکشنبه ۲ خرداد ۱۳۹۵ - ۲۳:۳۹,
خودنمایی مدل‌ها در اینستاگرام و دیگر شبکه‌های اجتماعی کار را تا آنجا کشاند که دستگاه قضایی هم به موضوع ورود پیدا کرد، افرادی که دامنه فعالیت اکثرشان تنها در حد همان چند عکس با نور و رنگ ویرایش شده در حساب کاربریشان است و حرفه‌ای که با آن خود را معرفی کرده‌اند. ریالی برایشان درآمد ندارد، اما انگار هرچه لایک‌ها و کامنتهای زیر عکسشان بیشتر باشد، افتخار بزرگتری کسب کرده‌اند.    بعضی از این مدل‌ها که به شیوه‌های مختلف، فالوئرهای میلیونی در اینستاگرام کسب کرده‌اند، علاوه بر نوع رفتار و پوششی که از خود به نمایش می‌گذارند، حواشی دیگری هم دارند که آخرین نمونه آن ماجرای شکست عشقی دختری به نام د از خواننده زیر زمینی بود که به خارج از کشور سفر کرده است. مدل‌هایی که عمده مخاطبانشان نوجوانان و جوانان ایرانی است خواسته یا ناخواسته سبکی از زندگی را ترویج می‌کنند که با ارزش‌های جامعه ایرانی در تضاد است. درباره فعالیت این افراد و نحوه نظارت پلیس با سخنگوی نیروی انتظامی گفت ‌وگو کرده‌ایم.     سردار سعید منتظرالمهدی درباره فعالیت برخی افراد با فالوئر‌های چند هزارتایی و حتی میلیونی تحت عنوان عنوان مدل در فضای مجازی و عدم رعایت هنجارهای اجتماعی در این صفحات به خبرنگار انتظامی ایسنا گفت: درباره آنچه که در فضای مجازی رخ می‌دهد وظیفه پلیس رصد و شناسایی تخلفات و موارد غیرقانونی است. ما گزارش‌های مربوطه را جمع‌آوری کرده و به مراجعه قضایی می‌دهیم و اگر حکمی مبنی بر برخورد با این افراد صادر شود، قطعا با متخلفان برخورد خواهیم کرد.    سخنگوی ناجا درباره نحوه ورود پلیس به این موضوع اظهارکرد: این کار مربوط به حوزه ارشاد است و پلیس نیز در حد توانش با تخلفات برخورد می‌کند اما نباید فراموش کرد که دستگا‌های دیگری هم در این زمینه مسئولیت دارند و باید وارد عمل شوند.  منتظرالمهدی با طرح این پرسش که پلیس به تنهایی تا چه حد می‌تواند چنین فضاهایی را رصد کند، گفت: پلیس به وظایف قانونی خود عمل می‌کند؛ اما دیگر دستگاه‌ها هم مسئولیت‌هایی دارند که باید به آن عمل کنند، ما آنچه را که در حد توانمان باشد انجام می‌دهیم و اتفاقا نسبت به آن حساسیت هم داریم و همانطور که گفتم در صورتی که مقام قضایی دستوری در این زمینه بدهد حتما مطابق آن عمل خواهیم کرد.     سردار سعید منتظر المهدی   وی درباره فیلترینگ هوشمند نیزگفت: این موضوع بر می‌گردد به مصوبات و تصمیمات شورای عالی فضای مجازی و ناجا نیز به عنوان عضو این شورا هر تصمیمی که در آنجا اتخاذ شود را اجرا خواهد کرد و البته نظراتمان را هم بیان می‌کنیم.       ,اجتماعي - حوادث، انتظامي,رصد مدل‌ها در فضای مجازی,دوشنبه ۳ خرداد ۱۳۹۵ - ۰۰:۰۵,"ناجا,اينستاگرام,اینترنت,سخنگوی ناجا,تلگرام"
عضو ارشد دفتر سیاسی جنبش مقاومت اسلامی (حماس) تأکید کرد، ملت فلسطین از صحبت کردن درباره آشتی ملی خسته شده است و هیچ یک از جنبش‌های ملی‌گرا با شکاف داخلی موافق نیستند.    به گزارش خبرگزاری دانشجویان ایران (ایسنا)، به نقل از مرکز اطلاع‌رسانی فلسطین، موسی ابو مرزوق، عضو ارشد دفتر سیاسی جنبش مقاومت اسلامی (حماس) که به ترکیه سفر کرده است، در یک کنفرانس مطبوعاتی خاطرنشان کرد: شرط اساسی وحدت این است که تمایل واقعی به شکل‌گیری اراده سیاسی وجود داشته باشد و در این صورت، تمامی مشکلات و موانع به راحتی حل خواهد شد. ما این مساله را قبول نداریم که کسی در عرصه حاکمیت یک‌جانبه‌گرایی کند و این کار درستی نیست، بلکه باید مشارکت ملی واقعی وجود داشته باشد.    وی افزود، هیچ کس نمی‌تواند بگوید که مسائل خارجی بر روی مساله فلسطین تاثیر نمی گذارد. در این میان برخی ها معتقدند که طرف‌های دورتری مانند آمریکا بیشترین تاثیر را بر روی این مساله می‌گذارند و در شرایط که بسیاری از کشورهای منطقه سرگرم اختلافات میان خود هستند، مساله فلسطین جایی در برنامه های آنها ندارد.    ابو مرزوق تصریح کرد: رژیم صهیونیستی در این مرحله بیشترین سود را می‌برد و آرزو دارد که هیچ طرفی حرفی درباره مساله فلسطین به میان نیاورد تا این رژیم با برنامه‌های مختلف خود ملت فلسطین را چند دسته کرده و ضمن متوقف کردن مذاکرات سیاسی سازش و تداوم بخشی به محاصره غزه، آنها را به مشکلات داخلی خود سرگرم کند.     ,بين الملل - فلسطين,ابومرزوق: ملت فلسطین از صحبت‌ها درباره آشتی ملی خسته شده است,دوشنبه ۳ خرداد ۱۳۹۵ - ۰۰:۰۲,
سفیر کشورمان در آذربایجان گفت: رفع موانع بر سر راه اجرای اقتصاد مقاومتی، نیازمند شکست تحریم ها بود و شکست ساختار تحریم، مسیر مقاوم سازی اقتصاد را هموار کرد.    به گزارش خبرگزاری دانشجویان ایران (ایسنا)، محسن پاک آیین در گفت‌وگو با خبرگزاری ترند با تاکید بر اینکه امروز تحریم های مربوط به انرژی هسته ای برداشته شده افزود: تحریم های ظالمانه دیگر نیز به تدریج برداشته می شوند و این یک موفقیت ملی است.    پاک آیین با اشاره به اینکه پس از رفع تحریم ها، فضای ایران برای جذب سرمایه گذاری خارجی آماده شده است گفت: در این دوره جمهوری اسلامی ایران موفق به جذب سه میلیارد و 418 میلیون دلار برای 41 طرح انجام شده است.  وی خاطرنشان کرد: در حوزه نفتی نیز پس از برجام تولید و صادرات نفت ایران به دو برابر افزایش یافته و امروز صادرات نفت ایران به دو میلیون و 400 میلیون بشکه رسیده است.  پاک آیین تاکید کرد: حضور 9 رئیس جمهور و 5 نخست وزیر و 3 رئیس مجلس و 28 وزرای خارجه در ایران در دوره پس از برجام، نشانگر انگیزه های کشورهای خارجی برای روآوری به اقتصاد رو به رشد ایران است.  سفیر کشورمان از آمادگی کشورهای صنعتی و پیشرفته برای سرمایه‌گذاری در پروژه‌های گوناگون در ایران خبر داد و افزود: من از فعالان اقتصادی جمهوری آذربایجان دعوت می کنم تا در پروژه های سود آور در ایران سرمایه گذاری کنند.  وی ادامه داد: آمادگی کشورهای صنعتی و پیشرفته برای سرمایه‌گذاری در پروژه‌های گوناگون در زمینه‌های هوانوردی، راه‌آهن سریع‌السیر و برقی و کریدور‌های استاندارد نشان می دهد که حوزه حمل و نقل جذابیت خاصی برای جذب سرمایه دارد.    پاک آیین با تصریح بر اینکه در حوزه حمل‌ونقل هوایی اتفاق‌های بزرگی در این چند سال رخ داده و قرار است ۱۱۸ ایرباس و ۲۰ هواپیمای ای‌تی‌آر به مجموع ناوگان هوایی افزوده شود، گفت: همه این هواپیماها به صورت مستقیم از کمپانی و به صورت اجاره به شرط تملیک خریداری می‌شوند.    وی گفت: تشکیل شرکت شهر فرودگاهی، منطقه آزاد و منطقه ویژه اقتصادی فرودگاه امام خمینی(ره) انجام شده و پایانه دوم این فرودگاه با ظرفیت ۴/۵میلیون مسافر در سال در دست ساخت است که پاییز امسال افتتاح می‌شود.    وی با اشاره به تفاهم اخیر با ایتالیا برای نوسازی ۸۰ هزار متر مربع فرودگاه مهرآباد افزود: در شرایطی که ۴۰ سال فرودگاه مهرآباد بازسازی کامل نشده بود، این امر اتفاق مهمی است.    سفیر ایران با اشاره به فعالیت های مثبت انجام شده در حوزه حمل و نقل ریلی به احداث خط آهن رشت – آستارا با مشارکت جمهوری آذربایجان اشاره کرد و افزود: مراحل ساخت این مسیر آغاز شده و با مشارکت پانصد میلیون دلاری آذربایجان در این طرح، ما شاهد رشد عملیاتی در ساخت این مسیر هستیم.    پاک آیین امضای قرارداد قطار پرسرعت تهران قم اصفهان با کشور چین و انعقاد قرارداد برقی کردن قطار تهران مشهد را مهم دانست و گفت: بسیاری از خطوط ریلی ما ۲، ۳ و ۴خطه شده‌اند و دوخطه کردن مسیر ریلی یزد اصفهان به طول ۵۰۰ کیلومتر نیز در دست اجراست.    وی خاطرنشان کرد: شرکت راه‌آهن به تازگی توانسته قرارداد خرید ریل از هند را منعقد کند و ال‌سی آن نیز به تازگی گشایش یافته و در سال جاری و آینده ۲ هزار کیلومتر در کشور ریل‌گذاری خواهد شد که اتفاق بزرگی است.    وی به تشریح برنامه‌ها و اولویت‌های وزارت نفت در دوره پس از تحریم ها نیز پرداخت و گفت: ارتقای جایگاه ایران در بازار جهانی و نهایی‌سازی مراحل قانونی قراردادهای سرمایه‌گذاری در حوزه نفت و گاز و افزایش همکاری با همسایگان در پیشبرد پروژه‌های خط لوله گاز وسرمایه‌گذاری در عرصه ال ان جی و اجرای طرح‌های پتروشیمی از دیگر اولویت‌های وزارت نفت است.    پاک آیین با تصریح بر اینکه برجام فرصتهای جدیدی پیش روی اقتصاد کشورمان ایجاد کرده است افزود: ما با استفاده از شرایط مناسب بانکی، مراودات و روابط بانکی بین بانک‌های کشورمان با بانک‌های خارجی را سامان داده و امیدواریم این وضعیت به سرعت به صورت عادی برگردانده شود.    وی خاطرنشان کرد: خوشبختانه دیدار هیات‌های سیاسی و اقتصادی از کشورمان از جمله سفر رئیس بانک مرکزی آذربایجان به ایران موجب شده تا روابط بانکی بخصوص با تعداد زیادی از بانک های متوسط جهان به حالت طبیعی بازگردد و بتوانیم از تفاهمنامه‌های اقتصادی بهره‌برداری کنیم .    سفیر کشورمان در باکو با اظهار تاسف از اینکه برخی بانک های بزرگ، مشتریان خود را با انگیزه های سیاسی انتخاب می کنند افزود: اگر این رویکرد تغییر یابد می توانند شرکای خوبی برای ایران باشند.    پاک آیین از ایجاد دفتر و شعب بانک‌های خارجی در کشورمان استقبال کرد و با اشاره به اراده بانک مرکزی آذربایجان برای تاسیس شعبه بانک در ایران گفت: ما فضا را برای ایجاد شعب بانک‌ها در چارچوب اعتماد و منافع متقابل مساعد می‌بینیم و تسهیلات فوق العاده ای در اختیار آنان قرار داده خواهد شد.     ,سياسي - سياست خارجي,پاک آیین: شکست ساختار تحریم، مسیر مقاوم سازی اقتصاد را هموار کرد,یکشنبه ۲ خرداد ۱۳۹۵ - ۲۳:۲۱,
اگرچه سال گذشته کیفرخواست متهمان پرونده واردات خودرو با ارز دارو صادر شد اما هنوز مشخص نیست که چه شرکت‌هایی با استفاده از ارز دارو در جاده سودجویی ویراژ دادند.    به گزارش خبرنگار ایسنا، سال 1391 در شرایطی که رشد شدید و یک باره نرخ ارز قیمت بسیاری از کالاها را تحت تاثیر قرار داده بود، خبری اعلام شد که حوزه حساسی همچون بهداشت و درمان را به حوزه واردات کالاهای لوکسی مانند خودرو پیوند می‌داد.    در آن زمان مرضیه وحید دستجردی – وزیر وقت بهداشت و درمان، در گفت‌وگویی از سوءاستفاده صورت گرفته مبنی بر واردات خودرو با استفاده از ارز دارو پرده برداشت. اگرچه وزیر وقت بهداشت و درمان از واردات خودرو با استفاده از ارز دارو آن هم در شرایطی که برای واردات برخی داروها مشکل تامین ارز وجود داشت به شدت انتقاد کرد، اما اعلام نکرد چه افراد و شرکت‌هایی اقدام به واردات خودرو با ارز دارو کرده‌اند.    عدم اطلاع‌رسانی رسمی در این زمینه گرم شدن بازار اخبار غیر رسمی را به دنبال داشت، به‌گونه‌ای که در این زمینه عنوان می‌شد ارز دارو صرف واردات یک مدل خودرو با برند چینی به کشور شده است. با این حال رییس انجمن واردکنندگان خودرو، واردات خودروی چینی با ارز دارو را تکذیب کرد.    در این رابطه فرهاد احتشام‌زاد در پاسخ به پرسش ایسنا مبنی بر اینکه شما نماینده اطلس خودرو و آسان موتور در انجمن واردکننندگان خودرو هستید. گفته می‌شود مسئولان این شرکت در سال 1391 با استفاده از ارز دارو اقدام به واردات خودروی جیلی کرده‌اند. البته در همان زمان وزیر بهداشت وقت نیز به این موضوع اشاره کرد که با ارز دارو، خودرو وارد کرده‌اند. آیا این موضوع را تایید می‌کنید؟ اظهار کرده بود: خوشبختانه از همان سال 1391 تمام آمار و اطلاعات ما شامل آمار واردات، آمار فروش و آمار گمرک در سه نسخه به صورت هفتگی برای سازمان بازرسی کل کشور، سازمان حمایت مصرف‌کنندگان و تولیدکنندگان و اداره شکایت وزارت صنعت، معدن و تجارت ارسال شده است و تک‌ تک رکوردهای عملکرد ما از مرحله واردات تا فروش مشخص است. خدا را شکر در تمام بررسی‌هایی که صورت گرفته، چنین موضوعی صحت نداشته است.    در این شرایط در حالی‌که به دلیل سکوت خبری ایجاد شده برخی کارشناسان و منتقدان خواهان رسیدگی به موضوع واردات خودرو با ارز دارو و اعلام نام شرکت‌های متخلف در این زمینه بودند، سال گذشته اعلام شد که پرونده‌ای در این رابطه در قوه قضائیه تشکیل و کیفرخواست متهمان واردات خودرو با ارز دارو صادر شده است.    در این زمینه مهر ماه 1394 میثم رضایی - رییس انجمن صنفی کارفرمایی وارد‌کنندگان خودرو (تشکلی که رقیب انجمن واردکنندگان خودرو است) در یک نشست خبری اعلام کرد: موضوع واردات خودرو با ارز دارو موضوعی سیاسی است که در یک مقطع سه یا چهار ماهه در سال 1391 این اتفاق افتاد که البته جلویش را گرفتند.    وی در پاسخ به این‌که واردات خودرو با استفاده از ارز دارو از سوی نمایندگی‌های رسمی وارد‌کننده خودرو صورت گرفت یا وارد‌کنندگان غیررسمی، خاطرنشان کرده بود: به یک عده خاصی این ارز را دادند که هم شامل نمایندگی‌های رسمی و هم وارد‌کنندگان غیررسمی شد... پرونده این موضوع در دادسرای قضایی کارکنان دولت مطرح و کیفرخواست این پرونده نیز صادر شده است و می‌توانیم جزییات آن را از دادسرای قضایی کارکنان دولت پیگیری کنیم.    با این اظهارات بود که مشخص شد با وجود سکوت خبری و عدم اطلاع‌رسانی رسمی در این رابطه، شرکتهای واردکننده‌ای که ارز دارو را دستمایه سودجویی خود قرار داده بودند، در یک قدمی محاکمه قرار گرفته‌اند و بر این اساس باید دادگاه این پرونده برگزار و حکم متهمان صادر شود.    با این حال در حدود هشت ماه اخیر و مدت زمان قابل توجهی که از صدور کیفرخواست متهمان پرونده واردات خودرو با ارز دارو گذشته است، اطلاع‌رسانی رسمی در رابطه با برگزاری دادگاه این متهمان و احکام احتمالی صادره برای آنها صورت نگرفته است.    این وضعیت در حالی است که کارشناسان و منتقدان خواستار اعلام نام شرکت‌های واردکننده خودرو با ارز دارو شده‌اند و معتقدند حداقل اقدام برای برخورد با سوءاستفاده صورت گرفته در این زمینه، اعلام نام شرکتهای متخلف است تا افکار عمومی با چهره واقعی برخی شرکتهای واردکننده خودرو آشنا شوند؛ اقدامی که از نظر حقوقی می‌تواند و باید صورت گیرد زیرا با صدور حکم قطعی دادگاه ، امکان اعلام نام مجرمان این پرونده وجود دارد.       ,اقتصادي - خودرو,"چه کسانی با ارز دارو ""ویراژ"" دادند؟!",دوشنبه ۳ خرداد ۱۳۹۵ - ۰۰:۲۳,"واردات,دارو,خودروي وارداتي"
مدیرعامل خانه سینما به مناسبت موفقیت فیلم فروشنده به اصغر فرهادی و شهاب حسینی تبریک گفت.    به گزارش بخش سینمایی ایسنا، در متن پیام تبریک رضا میرکریمی به مناسبت موفقیت فیلم فروشنده در جشنواره کن آمده است:  《اصغر فرهادی و شهاب حسینی عزیز    به نمایندگی از خود و جامعه اصناف سینمایی ایران موفقیت رشک برانگیزتان را در کسب جوایز پراعتبار جشنواره کن به شما عزیزان و گروه سازنده فیلم افتخار آفرین فروشنده تبریک می گویم و روزگاری پر از سربلندی را از خداوند بزرگ برایتان آرزو دارم.    دوست شما، رضا میرکریمی  مدیرعامل خانه سینمای ایران》     ,فرهنگي و هنري - سينما و تئاتر,پیام تبریک میرکریمی به فرهادی و شهاب حسینی,دوشنبه ۳ خرداد ۱۳۹۵ - ۰۰:۲۹,
نماینده مردم مشهد گفت که با توجه به جریحه‌دار شدن افکار عمومی، جمعی از نمایندگان مشهد خواستار کوتاه شدن روال رسیدگی به پرونده اعظم برای روشن شدن ابعاد ماجرا شدند.    امیر حسین قاضی‌زاده در گفت‌وگو با خبرنگار پارلمانی خبرگزاری دانشجویان ایران ( ایسنا) اظهار کرد: در حال حاضر دادستان مشهد به پرونده مربوط به اعظم - زنی که به ادعایش خود و دو فرزندانش مورد شکنجه همسرش قرار گرفتند - وارد شده است که با توجه به ورود مقام قضایی به این پرونده جمعی از نمایندگان مشهد خواستار تسریع در روند پیگیری شده اند.    وی توضیح داد: از آنجا که با انتشار این خبر افکار عمومی جریحه‌دار شده است جمعی از نمایندگان مشهد از مقام قضایی درخواست کردند که روند رسیدگی به این پرونده کوتاه شود تا هر چه سریعتر این پرونده به نتیجه رسیده و ابعاد ماجرا برای افکار عمومی روشن شود.    نماینده مردم مشهد همچنین اظهار کرد: مطالب مطرح شده از سوی اعظم بیان ادعاهایی علیه شوهرش است که باید دادگاه صالحه این موارد را ثابت کند. پس بهتر است در این مرحله همه اجازه دهیم که روند قضایی طی شود.    به گزارش ایسنا، اعظم زنی است که به همراه دو دخترش 21 روز توسط همسرش در خانه‌ زندانی شد و اکنون با ورود پلیس، همسرش بازداشت و فرزندانش به بهزیستی سپرده شدند.     ,سياسي - مجلس,درخواست نمایندگان مشهد برای تسریع در رسیدگی به پرونده «اعظم» در دادگاه,یکشنبه ۵ اردیبهشت ۱۳۹۵ - ۱۲:۵۳,
 نه! اشتباه می‌کنید اگر فکر می‌کنید که ایدز مال آدم‌های بی‌احتیاط است و همه می‌دانند که چه کارهایی خطر ابتلا به این بیماری را بیشتر می‌کند، یا این که همه کسانی که مبتلا به ایدز هستند، خودشان خودشان را در معرض خطر قرار داده‌اند.   نسل جدیدی از مبتلایان به اچ‌آی‌وی هم هستند؛ ‌آدم‌هایی که با این بیماری به دنیا آمده‌اند. تقریبا 15.5 میلیون زن در سرتاسر دنیا مبتلا یا ناقل اچ‌آی‌وی هستند،‌ به خصوص آن‌ها که در کشور های فقیرتر زندگی می‌کنند، ‌دسترسی کمتری به بهداشت دارند،‌ از بیماری‌شان اطلاع ندارند یا از خدمات پزشکی و مشاوره‌ای بهره‌ای ندارند، ‌این ریسک را متحمل می‌شوند که در هنگام زایمان یا شیردهی، فرزندشان را آلوده به این بیماری کنند و این‌ها بچه‌هایی هستند که خودشان نمی‌دانسته‌اند چه فرقی با دیگران دارند.  سازمان بهداشت جهانی می‌گوید یتیم ایدز‌، کودک زیر 15 سالی است که مادرش را بر اثر بیماری ایدز از دست داده باشد. در قاره سیاه،‌ هر 15 ثانیه یک کودک به جمع یتیمان ایدز اضافه می‌شود،‌ اما این فقط مشکل آفریقا نیست.  15 میلیون کودک یتیم ایدز در دنیا وجود دارد که بیشترشان در کشورهای جنوب صحرای بزرگ آفریقا زندگی می‌کنند؛ اما در همه جای دنیا می‌شود سراغشان را گرفت،‌ از جمله در همین ایران حدود 300 کودک یتیم ایدز شناسایی شده و احتمالا تعداد بسیار بیشتری از مبتلایان و ناقلان که شناسایی نشده‌اند.  هفتم می، هجدهم اردیبهشت،‌ به نام این بچه‌هاست. با این که روز جهانی یتیم ایدز هنوز در تقویم سازمان ملل ثبت نشده، ‌بسیاری از سازمان‌های مردم‌نهاد در سرتاسر دنیا این روز را گرد هم می‌آیند و در آن بر حمایت از بچه‌هایی که به خاطر ایدز والدینشان را از دست داده‌اند تاکید می‌کنند، کمک‌های مالی و غیر مالی جمع می‌کنند و آموزش‌هایی برای برخورد با این بچه‌ها به مردم می‌دهند.  انجمن فرانسوا خاویر باگنوس که موسس و رییس آن البینا دو بوسروارای است در سال 2002 اولین بار با برگزاری یک راهپیمایی در خیابان وال‌استریت در نیویورک آمریکا تلاش کرد تا نگاه‌ها را به موضوع مورد نظرشن،‌ حمایت از یتیمان ایدز، جلب کند.  در ایران هم چند سالی است که سازمان‌های مردم‌نهاد توجه‌شان به این مساله جلب شده و از هر فرصتی برای آموزش بیشتر و اطلاع‌رسانی در این مورد استفاده می‌کنند. جمعه‌ای که گذشت، ‌یک روز قبل از هفتم می،‌ یکی از این گرد‌هم‌آیی‌ها در پارک لاله تهران برگزار شد،‌ انجمن احیای ارزش‌ها که حدود دو دهه در کار حمایت از بیماران مبتلا به اچ‌آی‌وی،‌ ایدز ،‌ سابقه دارد،‌ مینی‌بوس آزمایش اچ‌ای‌وی و مشاورانش را به پارک آورده بود و همزمان با تبلیغ برای حمایت از کودکان یتیم ایدز،‌ بروشور و آموزش و تست رایگان ارائه می‌داد، همکارانش به مردم در مورد کار انجمن آموزش می‌دادند و تاکید می‌کردند که ‌ راه‌های انتقال اچ‌آی‌وی،‌ مشخص و محدود است. از مبتلایان به این بیماری نباید ترسید،‌ همسفره شدن و نشستن در کنار آدم‌هایی که درگیر این بیماری هستند به کسی آسیب نمی‌زند و بچه‌های مبتلا به این بیماری هم به آغوش و محبت ما نیاز دارند.  تعدادی از والدین و کودکان درگیر با اچ‌ای‌وی در این برنامه حضور داشتند اما به دلیل حفظ حریم خصوصی‌شان ترجیح دادند حضورشان در چشم نیاید.  اچ‌ای‌وی در ایران هم مانند همه جای دیگر دنیا،‌ بیشتر مردم فقیر را درگیر می‌کند تا کسانی که دستشان به دهانشان می‌رسد. بچه‌هایی که با این بیماری متولد می‌شوند یا یکی از والدینشان را بر اثر این بیماری از دست می‌دهند،‌ علاوه بر این که با بیماری درگیر هستند،‌ باید با فقر هم بسازند. صدها و هزاران نفر ممکن است روبان‌های قرمز نشان حمایت از آدم‌های درگیر با این بیماری را روی لباس‌هایشان بزنند و در مورد این بیماری صحبت کنند،‌ اما مقابله با نگاه‌های منفی به آدم‌های درگیر با این بیماری کمی سخت‌تر است.  یکی از این نگاه‌های منفی را می‌شود در مدارس دید. با این که قانونی برای جداکردن کودکان مبتلا به ‌اچ‌ای‌وی از دیگران در مدارس وجود ندارد، ‌هنوز ترس از این بیماری باعث می‌شود که بچه‌های مبتلا با مشکلاتی برای ثبت نام روبه‌رو باشند؛ ‌بچه‌هایی که معمولا با کمبود اعتماد به نفس مواجه هستند بدون تحصیل آینده آن‌قدرها روشنی ندارند و شاید اگر ما مردم نگاهمان را به این بیماری و مبتلایان به آن با ملایمت همراه نکنیم،‌ هیچ وقت نتوانند زندگی عادی را تجربه کنند.  ترس، حاصل ناآشنایی است. همه ما می‌توانیم با بیشترکردن آگاهی‌مان در مورد اچ‌آی‌وی،‌ از خودمان و دیگران در برابر خسارت‌های این بیماری مراقبت کنیم،‌ چه خسارت ابتلا به بیماری باشد،‌ چه طرد شدن از زندگی عادی به خاطر یک اتفاق، یک اشتباه،‌ یا حتی به خاطر بدشانسی بچه‌هایی که اختیاری در مورد جایی که قرار است در آن به دنیا بیایند نداشته‌اند.    ایسنا - فاطمه کریمخان     مراسم روز جهانی یتیم ایدز        مراسم روز جهانی یتیم ایدز        مراسم روز جهانی یتیم ایدز        مراسم روز جهانی یتیم ایدز        مراسم روز جهانی یتیم ایدز      ,ايسنا+ - ايسنا+,بچه‌ها فقط بچه‌اند، حتی با ‌اچ‌آی‌وی مثبت,شنبه ۱۸ اردیبهشت ۱۳۹۵ - ۱۵:۳۷,بیماری ایدز
 احتمالا این موضوع برای خود ساکنان لندن آن‌قدرها عجیب نیست که برای ما مردم خاورمیانه. خبر این‌جا این طور نوشته می‌شود:  یک مسلمان پاکستانی الاصل‌ شهردار لندن شده است اما در لندن یک سیاستمدار چپ‌گرا که سابقه وزارت در کابینه گوردن براون را دارد با وعده جلوگیری از افزایش قیمت رفت و آمد در فاصله‌های کوتاه و ساختن خانه‌های ارزان‌قیمت به عنوان شهردار انتخاب شده است.   صادق خان 46 ساله،‌ فرزند پنجم یک زوج پاکستانی است که کمی پیش از تولد او به انگلستان مهاجرت کردند و بعد از او صاحب سه فرزند دیگر هم شدند و خانواده 10 نفره‌شان با حقوق پدر که راننده اتوبوس بود و دستمزد مادر که خیاطی می‌کرد می‌چرخید.  با این حال،‌ صادق از همان کودکی برای خودش راه‌های درآمدی داشت. در این مورد می‌گوید:  از وقتی چشم باز کردم پدر و مادرم را مشغول کار دیدم؛ بنا بر این به محض این که توانستم برای خودم کاری پیدا کنم، از فرصت استفاده کردم،‌ چون ما خوشبخت بودیم که در انگلیس زندگی می‌کردیم و پدر و مادرم بخشی از درآمدشان را برای اقوام‌مان که در پاکستان مانده بودند می‌فرستادند.  بچه درس‌خوان با این که هر کاری که از دستش برمی‌آمد انجام می‌داد و حتی گاهی در کارگاه‌های ساختمانی کار می‌کرد، توانسته بود در مدرسه نظر معلم‌ها را به خودش جلب کند. صادق که در علوم و ریاضیات نمره الف می‌گرفت قصد داشت دندان‌پزشک شود اما یکی از معلم‌هایش به او توصیه کرد با ذهن استدلالی که دارد می‌تواند در حقوق موفق‌تر باشد،‌ این درست زمانی بود که پسر نوجوان تحت تاثیر یک سریال تلویزیونی در مورد کار وکلا بود و تصمیم گرفت پیشنهاد معلمش را قبول کند،‌ در نتیجه دندان‌پزشکی فراموش شد.  بعد از این که تحصیلاتش را در رشته حقوق در یکی از دانشگاه‌های لندن تمام کرد‌،‌ حوزه حقوق بشر را برای وکالت انتخاب و چند تایی دعوای بین شهروندان و پلیس، مهاجران و دولت، و کارگران و کارفرمایانشان را وکالت کرد، در همین دوران با همکار وکیلش سعدیعه احمد ازدواج کرد و چند سال بعد در 1999 و 2001 صاحب دو دختر شد.  او که عضو حزب کارگر بود، در سال 2005 اولین بار توانست یک کرسی مجلس را که در پی بازنشسته شدن تام کاکس خالی مانده بود در رقابت با پنج کاندیدای دیگر به دست بیاورد. در همین اول ورود به مجلس او ناچار بود به بعضی سوالات سخت در مورد تروریسم اسلامی پاسخ بدهد، اما از پس این چالش ها برآمد. در سال 2006 او یکی از امضاءکنندگان یک نامه سرگشاده به تونی بلر نخست‌وزیر وقت بود که انتقادهایی در مورد سیاست خارجی او مطرح می‌کرد.  در 2008، روزنامه ساندی تایمز فاش کرد که گفت‌وگوی خان و یک زندانی مسلمان که به جرم دست‌داشتن در عملیات تروریستی در زندان بوده توسط پلیس شنود شده است. جک استراو وزیر دادگستری وقت، دستور رسیدگی به این موضوع را داد و پس از آن وزارت کشور مقرر کرد که گفت‌وگوها بین وکلا و موکلان آنها باید محرمانه بماند و هیچ کس حق شنودشان را ندارد.  بین سال‌های 2008 و 2009 او برای چند ماه در کابینه گردون براون،‌ وزیر امور داخلی (Minister of State for Communities) بود و بعد از آن به وزارت امور حمل و نقل همین کابینه رسید. در 2010 برای بار دوم به مجلس راه یافت ‌و در همین سال بود که در نظرسنجی در مورد 100 چهره بانفوذ دست چپی که توسط روزنامه دیلی تلگراف انجام شد با 84 پله صعود در جایگاه شانزدهم قرار گرفت.  در سال 2010 یک رسوایی مالی برای این نماینده حزب کارگر به بار آمد و مشخص شد که او از پاکت‌های نامه‌ای که هزینه آنها توسط مجلس پرداخت می‌شد برای ارسال کارت‌های تبریک عید و کریسمس استفاده کرده است؛ موضوعی که او را ناچار به پرداخت غرامتی معادل 2 هزار و 255 پوند کرد. او بعدا این موضوع را به گردن بی‌تجریگی و خطای انسانی انداخت و بابتش عذرخواهی کرد.  بعد از این که سمت قبلی‌اش در دولت را از دست داد،‌ اد میلیبند از چهره‌های مطرح حزب کارگر که قبلا برای ریاست این حزب مورد حمایت خان قرار گرفته بود،‌ او را در دولت سایه، که همزمان با دولت مستقر تشکیل می‌شود و برای هر یک از اعضای کابینه یک آلترناتیو دارد که عملکرد او را بررسی کند، به سمت وزارت حمل و نقل منصوب کرد.  از ابتدای 2013، خان علاوه بر سمت قبلی‌اش در دولت سایه،‌ وزارت دادگستری این دولت را هم به عهده گرفت و تا 2015 در این سمت باقی ماند.  اما صحبت در مورد شرکت او در انتخابات برای تعیین شهردار لندن اولین بار در 2013 مطرح شد؛ زمانی که با حضور در تعدادی سخنرانی و ارتباط با رسانه‌ها اعلام کرد که قصد دارد در 2016 برای این سمت کاندیدا شود. در 2015 او توانست در انتخابات داخلی حزب برای تعیین کاندیدای شهرداری در انتخابات لندن رقبایش را کنار بزند و کاندیدای نهایی حزب شود.  وعده‌های خان در مورد فراهم‌کردن خانه‌های ارزان‌قیمت برای بخشی از فقیرترین مردمی که در لندن زندگی می‌کنند،‌ مشابه وعده‌ای است که جرمی کوربن رهبر حزب کارگر در انتخابات سال گذشته میلادی توانست به وسیله آن‌ها رای بیاورد.  صادق‌خان اولین شهردار مسلمان یک پایتخت در اروپاست. بعد از این که نتایج انتخابات اعلام شد،‌ شهردار جدید لندن در نطق بسیار کوتاهی خطاب به مردم گفت:  من در جنوب لندن بزرگ شده‌ام و حتی خودم هم فکر نمی‌کردم روزی بتوانم شهردار لندن شوم،‌ از شما به خاطر این که یک غیرممکن را ممکن کردید ممنونم. ... من بسیار خوشحال هستم که مردم لندن،‌ امید و برابری را انتخاب کردند و از این انتخاب نترسیدند،‌ ترس هیچ وقت ما را حفاظت نمی‌کند،‌ بلکه تنها ما را ضعیف‌تر می‌کند،‌ و سیاست ترس، چیزی نیست که ما در این شهر از آن استقبال کنیم.    ایسنا-فاطمه کریمخان   ,ايسنا+ - ايسنا+,صادق‌خان چگونه شهردار شد؟,یکشنبه ۱۹ اردیبهشت ۱۳۹۵ - ۱۴:۳۶,
همین چند روز پیش، سالگرد تاسیس روزنامه جمهوریت در ترکیه بود،‌ همین چند روز پیش هم البته سردبیر روزنامه را با تیر زدند و بعد هم محکومش کرده‌اند به زندان. ترکیه در میان 180 کشور در رده‌بندی آزادی مطبوعات، رتبه 151 را دارد!  روزنامه جمهوریت 92 ساله است و در طول تاریخش بارها با اخراج روزنامه‌نگارانش،‌ مهاجرت آن‌ها به کشورهای دیگر، محدودیت‌های انتشار و بحران‌های مالی رو به رو بوده است،‌ با این حال همزمان با سخت‌تر شدن شرایط کار روزنامه‌نگاران در دوره رجب طیب اردوغان رییس جمهوری فعلی و نخست‌وزیر قبلی ترکیه، نام این روزنامه بارها به عنوان یکی از مهم‌ترین پایگاه‌های منتقدان دولت شنیده شده است. یک بار در اوج درگیری‌های سیاسی سال 2008 در ترکیه با کوکتل مولوتوف، ‌به دفتر روزنامه حمله شده و بار دیگر بعد از ماجراهای دو سال قبل پاریس، کارکنان این روزنامه تهدید به قتل شدند، حالا به نظر می‌رسد دور جدیدی از حمله‌ها به این روزنامه آغاز شده است،‌ درست بعد از این که سردبیر روزنامه مدارکی در مورد دست‌داشتن دولت ترکیه در جنگ داخلی در سوریه به دست آورده و آن‌ها را منتشر کرده است.       جان دوندار سردبیر روزنامه جمهوریت ترکیه     جان دوندار سردبیر روزنامه جمهوریت همان کسی است که اول این هفته،‌ درست رو به روی دادگاه مورد حمله قرار گرفت؛ فردی که او را  خائن خطاب می کرد یک گلوله به سمتش شلیک کرد که باعث شد یکی از همراهان دوندار،‌ سردبیر دفتر آنکارای این روزنامه زخمی شود،‌ مهاجم را اما بلافاصله دستگیر کردند،‌ و دادگاهی کوتاه او را به پنج سال حبس محکوم کرد. کس دیگری در این حمله آسیب ندید.       سوءقصد به جان دوندار روزنامه‌نگار ترک درست در برابر ساختمان دادگاه انجام شد      مردی که به دوندار حمله کرده بود توسط همسر این روزنامه‌نگار متوقف شد و پلیس او را بازداشت کرد       دوندار، که از دهه 80 میلادی مشغول روزنامه‌نگاری است دکترای علوم سیاسی دارد،‌ برای تعداد زیادی از مطبوعات ترکیه کار کرده یا در آن‌ها ستون ثابت داشته،‌ تعداد زیادی مستند تلویزیونی برای شبکه‌های دولتی و خصوصی این کشور ساخته و 20 کتاب منتشر کرده است. سال گذشته میلادی برای او سال سختی بود. او که در سال 2013 متهم شده که در مورد اعتراضات مردمی به تصمیم دولت برای تخریب یک پارک در استامبول بسیار صریح اظهار نظر کرده است،‌ در سال 2015 سردبیر روزنامه جمهوریت شد. در همین سال روزنامه‌اش برای روزنامه‌نگاری مستقل و شجاعانه برنده جایزه بنیاد گزارشگران بدون مرز شد‌. اما در فاصله کوتاهی بعد از این،‌ او و سردبیر دفتر آنکارای روزنامه،‌ به اتهام عضویت در گروهک‌های تروریستی مسلح برای یک ماه بازداشت شدند،‌ اما چون کسی نتوانست اتهام آنها را ثابت کند،‌ در نهایت آزاد شدند.  دردسرها البته به این‌جا ختم نمی‌شود. بعد از این که روزنامه گزارشی در مورد کمک‌های سرویس‌های اطلاعاتی ترکیه به جنگ در سوریه منتشر کرد در این گزارش عکس‌هایی از کامیون‌های سلاح که به سمت سوریه می‌رفتند هم وجود داشت و این موضوع باعث شد اردوغان شخصا دست به موضع‌گیری بزند. او در اظهاراتش، دوندار را هدف قرار داد و گفت:  شخصی که مسئول انتشار چنین گزارش‌هایی است، هزینه ای سنگین بابت این کار پرداخت خواهد کرد.  دوندار سردبیر روزنامه جمهوریت و اردم گل ‌سردبیر دفتر آنکارای این روزنامه،‌ حالا تحت پیگرد قضایی هستند. وکلای آن‌ها می‌گویند دادستان برای دوندار به اتهام تهیه و انتشار اسناد دولتی درخواست 25 سال و برای گل به اتهام انتشار اسناد دولتی درخواست 10 سال زندان کرده است.  دوندار و همکارش که اول این هفته از سوءقصد و شلیک گلوله جان سالم به در برده‌اند، حالا روانه زندان خواهند شد،‌ سردبیر روزنامه جمهوریت بعد از سوءقصدی که بعد از خروج از دادگاه علیه او انجام شد در دفترش مصاحبه‌ای انجام داده و شرایط امروز ترکیه را مشابه شرایط دوران مک کارتیسم توصیف کرده است:  در یک روز، ما با دو سوءقصد رو به رو شدیم، اولین توسط دستگاه قضا و بعدی توسط اسلحه. مجازاتی که ما با آن رو به رو هستیم و همین طور گلوله‌هایی که به سمت ما شلیک شده‌اند فقط برای ساکت‌کردن ما نبودند؛ این اقدامی علیه تمام ماست، برای این که ما را بترسانند و ساکت‌مان کنند. برای این که ما را مجبور به سکوت کنند؛ با این وجود همه ما باید در دفاع از آزادی مطبوعات و آزادی اطلاعات شجاع باشیم.  ترکیه هیچ وقت بهشت روزنامه‌نگاران نبوده ،‌ اما هیچ وقت هم جهنمی مانند این نبوده است. این نوعی تعقیب توهمات است،‌ مشابه اتفاقی که در دوره مک‌کارتیسم در 1950 در آمریکا افتاده است.  گل هم که در سوءقصد روز شنبه آسیب دیده در این مورد می‌گوید:  حکمی که علیه ما صادر شده، حکمی علیه روزنامه‌نگاری است، و ما آن را قبول نمی کنیم؛ مطبوعات آزاد را نمی‌توان ساکت کرد.    تلاش‌های دولت ترکیه برای ساکت‌کردن مطبوعات البته تنها به خاک خودش محدود نبوده است،‌ در ماه‌های گذشته این دولت یک بار هم از مقامات ایرانی خواسته بود مطبوعات را از تهیه گزارش در مورد پسر آقای اردوغان که گفته می‌شود در فساد مالی دست داشته منع کنند،‌ یک بار هم از یک روزنامه‌نگار آلمانی تبار به خاطر نوشتن مقالات توهین‌آمیز علیه اردوغان شکایت کرده است،‌ و دفتر روزنامه زمان یکی دیگر از روزنامه‌های منتقد دولت هم مورد حمله قرار گرفته است.       اعتراض به حمله به دفتر روزنامه زمان و محدودیت‌های روزنامه‌نگاری در ترکیه     قبل از بحران مهاجران اتحادیه اروپا فشار زیادی به دولت ترکیه وارد می‌کرد تا آزادی‌های بیشتری به روزنامه‌نگاران بدهد، اما حالا که ترکیه قرار است سدی در برابر سیل مهاجران به اروپا، همچنین خانه‌ای برای مهاجرانی که قبلا به اروپا رفته‌اند و دولت‌های اروپایی جایی برای آن‌ها ندارند، باشد، فعالان مدنی در ترکیه می‌گویند توافق‌های اخیر ترکیه و اتحادیه اروپا در مورد مهاجران باعث شده است اروپا برای رعایت حقوق بشر و آزادی مطبوعات، فشار کمتری به دولت بیاورد.    ایسنا - فاطمه کریمخان   ,ايسنا+ - ايسنا+,سوءقصد علیه «جمهوریت»,دوشنبه ۲۰ اردیبهشت ۱۳۹۵ - ۱۷:۲۷,"ترکیه,ايسنا +"
محمدرضا عارف موفقیت هنرمندان ایرانی در جشنواره کن را تبریک گفت.    به گزارش ایسنا، در پیام دکتر عارف آمده است:  هنرمندان میهنم؛ جناب آقایان اصغر فرهادی و شهاب حسینی  افتخار آفرینی برای سرزمین و مردم نجیبمان در هر شکل و هر موقعیت قابل ستایش و تکریم است. در شبی که دلهای مردم این سرزمین با نور منجی موعود شاد بود، دریافت جوایز جشنواره کن این شادی را دو چندان کرد. خداوند بر عزتتان بیافزاید.           ,سياسي - سياست داخلي,پیام دکتر عارف در پی موفقیت هنرمندان ایرانی در جشنواره کن,دوشنبه ۳ خرداد ۱۳۹۵ - ۰۰:۱۶,
  این کار رو نکنیا ! ،  خیلی خطرناکه! ، عجب جراتی داری! این‌ها واکنش‌هایی است که همه بعد از شنیدن تصمیمم برای سفر به سیستان و بلوچستان و صعود به قله تفتان بر زبان می‌آوردند.     این منطقه را خطرناک و پر از اشرار توصیف می‌کردند. برخی بر اساس شنیده‌ها و بدون آنکه به منطقه سفر کنند توصیه به نرفتن می‌کردند، بنابراین در بدو امر تصورم از زاهدان مثل پروپاگاندایی بود که علیه ایران در کشورهای آمریکایی و اروپایی وجود دارد و البته بعد از اینکه گردشگران این کشورها به ایران سفر می‌کنند متوجه می‌شوند که رسانه‌هایشان در نا امن نشان‌دادن ایران تا چه اندازه ظلم کرده‌اند، با این تفاوت که در مورد زاهدان البته این رسانه‌ها نیستند که موجب شکل‌گیری چنین تصویری شده‌اند و معلوم نیست این ذهنیت دقیقا از کجا و کی شکل گرفته است.    سفر به زاهدان با قطار 22 ساعت زمان برد، مسافتی همراه با دنیایی از مناطق بِکر. همه این مسیر را باید برای صعود به سی و هفتمین قله مرتفع ایران دید. باغ ها و نخلستان‌هایی در دل کویر، کوه‌هایی مشابه کوه‌های مینیاتوری، گردبادهای سیستان و مردمی که در هر ایستگاه سوار و پیاده می‌شوند.  توقف‌هایی که گاهی طولانی‌تر از حد معمول می‌شوند و تو را به صبوری دعوت می‌کنند. گاهی هم صف طولانی دستشویی یا فرسودگی قطار، انسان را به صبر دعوت می‌کند. البته ممکن است شاهد سرریز شدن صبر انسان در همین قطارها هم بود و جمع‌آوری امضاء توسط یکی از مسافران را به نشانه اعتراض و ارائه آن به اداره راه آهن به امید ارتقای کیفیت و نه تنها افزایش قیمت، دید.  مقصد ما تفتان است؛ کوهی با ارتفاع 4050 متر در منطقه خاش که 130 کیلومتر از زاهدان فاصله دارد. اردوگاه دره گل در ارتفاع 2523 متری ساخته شده و همچنان ساختمان‌های نیمه‌کاره‌ای در اطراف آن در حال ساخت است. تا این ارتفاع را می‌توان سواره و بدون دردسر رفت. در محوطه این اردوگاه فضای لازم برای پارک ماشین وجود دارد. همچنین دو مجموعه سرویس بهداشتی ساخته شده که البته هیچکدام چراغ ندارند و شیر آب برخی از آن‌ها هم خراب است و آب چشمه در حال هدر رفتن! اعضای گروه کوهنوردی ما هم با هِد لامپ برای قضای حاجت عازم می‌شوند. این اردوگاه متعلق به آموزش و پرورش است و اتاق‌های آن تخت‌های ناراحت و پر سر و صدایی دارد. آشپزخانه آن هم بسیار بزرگ است و به محض ورود به آن بوی سنگین گاز به شما خوشامد می‌گوید.       کوه معروف به لایک خدا     کنار اردوگاه، کوهی قرار دارد که در اثر شدت باد و سایش به شکل علامت معروف لایک درآمده است. مردم محلی به آن پیر بیبک می‌گویند، اما کوهنوردان اسم آن را به دلیل شکلی که گرفته است شصت خدا گذاشته‌اند. البته بسیاری از کوهنوردان از اسم لایک خدا هم برای آن استفاده می‌کنند. منظره غروب خورشید و ترکیب رنگ بنفش، قرمز، یاسی و نارنجی از این کوه یکی از جاذبه‌های تفتان است که نباید آن را از دست داد. کسی چه می‌داند؟ شاید هم خدا به شاهکاری که خودش خلق کرده، لایک داده است.  شب را با سر و صدای بچه‌های چند خانواده که همگی معلم بودند و برای گذراندن تعطیلات آخر هفته و استفاده از امکاناتی که آموزش و پرورش استان در اختیارشان گذاشته آمده‌ بودند صبح کردیم. حدود ساعت 5 صبح به سمت قله آتشفشانی نیمه فعال تفتان حرکت کردیم. گروه 23 نفره ما را هفت زن و 16 مرد تشکیل می‌داد.  من به بهانه عکاسی اجازه خارج‌شدن از گروه و جلو یا عقب حرکت کردن را داشتم. هر چه خورشید بالا می‌آمد، تفتان هم زیبایی‌های خودش را بیشتر به رخ می‌کشید.  طبیعت تفتان مانند راهروهای یک گالری بزرگ بود که با قدم برداشتن در آن با شاهکارهای طبیعت روبرو می‌شدم؛ آثاری که هیچکدام شبیه به هم نبودند، تک‌درخت‌هایی استوار و مجسمه‌هایی که با هر وزش باد تراش خورده‌ بودند. گاهی مجبور می‌شدیم از کف رودخانه حرکت کنیم؛ رودخانه‌ای که به گفته مردم محلی سال‌هاست کاملا خشک شده و تنها در عالم خیال می‌توانستی صدای امواجش را بشنوی. هر گروه کوهنوردی هم که به تفتان آمده بود با اسپری یادگاری از خودش روی سنگ‌ها گذاشته و رفته بود.       صعود به تفتان     حدود ساعت 9 به پناهگاه صُبَح رسیدیم. ساختمان قدیم پناهگاه دو اتاق با تخت‌های کنار هم داشت. این پناهگاه تنها یک سرویس بهداشتی قابل استفاده داشت. اینجا هم زباله‌ها را می‌سوزاندند. در کنار این پناهگاه، کمپ پنج‌ طبقه‌ای در حال ساخت بود که به گفته مسئول مربوطه، ساخت آن از سال 83 شروع شده و هنوز تکمیل نشده بود. اطراف ساختمان نیمه‌کاره پر از نخاله‌های ساختمانی بود.  مسئول کمپ نیمه‌کاره می‌گفت: شلوغ‌ترین زمانی که می‌توان تفتان را دید 22 بهمن است؛ چون گروه‌های مختلف به مناسبت پیروزی انقلاب اسلامی برای صعود به تفتان می‌آیند.  اما بسیاری از مردم محلی که یکی از ویژگی‌های مهم‌شان علاوه بر مهمان‌نوازی، وفاداری به فرهنگ و لباسشان است با یک بقچه سفید و لباس محلی و دمپایی، تفتان را فتح می‌کردند! تنها توشه راه آن‌ها یک غذای ساده محلی بود که همسرانشان پخته بودند. برخی از آن‌ها برای دوازدهمین بار قله را فتح می‌کردند. گروه ما هم بعد از خوردن صبحانه به مسیر ادامه داد.  پس از استراحت در پناهگاه، مسیر کمی دشوارتر شد و البته شگفتی‌های تفتان بیشتر. ابرها در قایم‌باشک بازی افراط می‌کردند. پرنده‌ها درگیر پیدا کردن غذا بودند و صدای زنگوله گوسفندانِ در حال چرا فضا را پر می‌کرد. البته با دیدن زباله‌های رهاشده در مسیر، می‌توانید تصاویر حرص‌خوردن ما را هم به این توصیف‌ها اضافه کنید.  یک لنگه کفش زنانه پاشنه بلند رهاشده در نزدیکی قله تحسین همه را برای اینکه کدام زن تا آن ارتفاع توانسته بود با چنین کفشی بالا بیاید برانگیخته بود و از همه مهمتر اینکه چطور مابقی مسیر را بدون کفش برگشته!       کفش زنانه رها شده نزدیک قله     کم‌کم به دهانه آتشفشان نیمه‌خاموش تفتان نزدیک می‌شدیم. هوا گرمتر می‌شد و گاهی سرعت باد بالا می‌رفت. گرمای زمین در این نقطه از اژدهای درونش خبر می‌داد. بوی گوگرد به مشام می‌رسید اما آزار دهنده نبود. سرانجام ساعت 12 و 20 دقیقه به قله رسیدیم. همیشه رسیدن‌ها به مقصد لذت‌بخش است. قبل از رسیدن به قله با یکی از همسفرها درباره اینکه چرا این همه سختی را تحمل و وقتمان را صرف کوه می‌کنیم، صحبت می‌کردیم در حالی که بسیاری این زمان، انرژی و هزینه را صرف سفرهایی بدون دردسر می‌کنند. همسفرم معتقد بود: آنهایی که بی دردسر سفر می‌کنند از دیدن این زیبایی‌هایی که ما برایشان سختی می‌کشیم محروم می‌شوند. در ثانی ما در این صعودها تجربیاتی کسب می‌کنیم که دیگران در سفرهای بی دردسر کسب نمی‌کنند.  مسیر سختی‌های کوه انسان را به قله‌هایی می‌رساند که معبد آرامش هستند؛ درست مثل زندگی، مثل اینکه نهایت سختی‌هایی که هر کدام از ما برای رسیدن به هدفمان در زندگی می‌کشیم، آرامش است. اوج لذت راه رفتن و راه رفتن، دست به سنگ شدن و زمین خوردن، قله و آرامش چند دقیقه‌ای آن است و بس؛ آرامشی که اگر عمق آن را درک نکنی، هیچ است؛ یک هیچ بزرگ به عمق مجسمه‌های پرویز تناولی.    بوی گوگرد روی قله تند بود و ریه‌ها را می‌سوزاند. دهانه آتشفشان مثل یک کتری آب که روی گاز با شعله زیاد در حال جوشیدن باشد، بود. گاهی باد مسیر دود گوگرد را عوض می‌کرد. برخی از همسفرانی که تجربه و پختگی بیشتری داشتند و عمق آرامش قله را درک کرده بودند از فرصت استفاده و از فاصله‌ای کمتر به خدایشان عشق‌ می‌ورزیدند. جوان‌ترها و کم تجربه‌ها هم در حال عکاسی از خودشان و قله بودند؛ دقیقا مثل گردشگران ایرانی که با دوربین‌هایشان سفر می کنند در حالی که گردشگران واقعی با چشم‌هایشان زیبایی‌های سفر را ثبت می‌کنند.  در این بین جوانی هم بود که با یاد مادرش قله را فتح کرد و در فاصله‌ای کمتر از بهشت برای مادر آسمانی‌اش تولد گرفت.  بر خلاف صعودی که به بلندترین قله ایران دماوند داشتم و مجبور شدم تنها دقایق کوتاهی از آرامش قله استفاده کنم، این بار حدود یک ساعت در قله تفتان توقف کردیم و سپس به سمت دامنه کوه فرود آمدیم، در کمپ ناهار خوردیم تا قبل از تاریکی هوا به اردوگاه دره گل برسیم.       جوانی که به یاد مادرش قله را فتح کرد     گوگرد مخلوط شده با آب راه خودش را به پایین کوه پیدا کرده بود. این خصلت طبیعت است که اگر ما انسان‌ها سر راهش سد نسازیم، راه خودش را پیدا می‌کند.  گاهی یکی از هم‌نوردان که حدود 67 سالش بود فریاد می‌زد: نرو جلو، خرس داره یا عقب نمونی، خرس داره و با این فریادها خستگی را از تن دیگران دور می‌کرد و به آنها برای ادامه مسیر انرژی می‌داد.  تفتان و کوه‌های دیگر پابرجا هستند و خواهند ماند تا گروه‌های انسانی دیگر این مسیر را طی کنند و از زندگی درس‌هایی بگیرند. رشید و طارق دو برادری که از روستایشان به دره‌گل می‌آیند تا هر بسته چای کوهی را که چیده‌اند به کوهنوردان 500 تومان بفروشند و از اینکه در یک روز 4 هزار تومان کاسبی کرده‌اند خوشحالند، به ما یاد می‌دهند با چیزهای کوچک چگونه می‌توان خیلی زیاد خوشحال شد.  شاید چند بیت شعری که کریم یکی از محلی‌ها با خودکار آبی روی جیب سمت قلبش نوشته است ما را به عمق مردمی ببرد که در کشوری زندگی می‌کنند که سرتاسر گنج دارد اما از آن محروم هستند. مثل مردم زاهدان که در دومین کشور گازخیز دنیا زندگی می‌کنند اما هنوز استان‌شان لوله‌کشی گاز نشده است. مردمی که جز مهربانی چیزی برای هدیه‌کردن ندارند اما کمتر آژانس‌های گردشگری تور مسافرتی را به مقصد استانشان تبلیغ می‌کنند، کمتر شبکه‌ای تصاویری از زیبایی‌های سیستان و بلوچستان پخش می‌کند و حتی برعکس معمولا اخبار ناخوشایندی از آنجا می‌شنویم! شاید به همین دلیل است که تا اسم این استان می‌آید، می‌گویند مبادا به آنجا سفر کنی!  با اینکه اگر سوار هر تاکسی شوید یا وارد هر مغازه در زاهدان، مردم موسیقی غمگین گوش می‌دهند اما دنیای رنگارنگ لباس‌های محلی زنانه، بوی عطر ادویه‌های تند و گاهی اوقات نوای قیچک، شما را به کشور همسایه‌مان پاکستان می‌برد، پاکستان کوچکی هم در ایران هست که با کمترین هزینه می‌توان آن را از نزدیک دید.         خوش و بش با مردم محلی کوهنورد      بعد از صعود به قله      بعد از صعود به تفتان      گاهی دست به سنگ می‌شدیم      یادگاری کوهنوردان روی سنگ‌ها      اتاق پناهگاه صُبح      پناهگاه تفتان      رشید؛ پسری که چای کوهی می‌فروخت      گالری تفتان      گروه کوهنوردی      دهانه آتشفشان تفتان      ابرها در حال قایم باشک بازی     ایسنا - کبریا حسین‌زاده     ,ايسنا+ - ايسنا+,لایک خدا به خودش!,شنبه ۲۵ اردیبهشت ۱۳۹۵ - ۱۶:۲۶,"زاهدان,تفتان,کوه آتشفشان"
بعد از ماجرای توقیف دو میلیارد دلار از دارایی بانک مرکزی که در قالب خرید اوراق قرضه توسط دولت آمریکا بلوکه شد، دنبال مقصر ماجرا گشتن و اینکه دقیقا در چه دوره‌ای اتفاق افتاده بیش از هر جریانی و جنبه ای دیگر از آن این روزها نمود دارد. جایی که جدای از دولت‌ها، تاکنون حدود پنج رئیس کل بانک مرکزی از زمان آغاز خرید و فروش اوراق در حوزه بین‌الملل تا توقیف این دارایی حضور داشته‌اند؛ از نوربخش تا بهمنی.    به گزارش خبرنگار ایسنا، ماجرا از صدور حکم دیوان عالی آمریکا در ابتدای اردیبهشت ماه امسال، مبنی بر پرداخت دو میلیارد دلار از دارایی‌های مسدود شده ایران برای پرداخت غرامت به خانواده‌های آمریکایی کشته شده در حملات سال 1983، آغاز شد.    وزارت خارجه آمریکا به دنبال اصلاح قانون مصونیت دولت‌های خارجی مصوب کرد تا اشخاص آمریکایی آسیب دیده از حملات تروریستی در هر جای دنیا و یا بازماندگان آنها می‌توانند در محاکم آمریکا علیه دولت هایی که حامی عملیات تروریستی هستند شکایت کنند. اما دولت ایران که معتقد بود بر اساس اصل برابری حاکمیت‌ها و مصونیت دولت‌ها در حقوق بین الملل، محاکم داخلی یک دولت نباید مجاز به رسیدگی به دعاوی مطروحه علیه دولت‌های خارجی باشند، سیاست خود در قبال اینگونه دعاوی را به رسمیت نشناختن این رویه و عدم شرکت در محاکم قرار داد.  با این حال یکی از این دعاوی تحت عنوان پرونده پترسون، مربوط به انفجاری بود که در سال 1983 در لبنان اتفاق افتاد و طی آن مقر تفنگداران دریایی آمریکا در لبنان مورد حمله قرار گرفت و حدود 240 نفر از تفنگداران آمریکایی در آن کشته شدند. بازماندگان این اشخاص، در سال 2003 موفق به دریافت رأیی از دادگاهی در آمریکا شدند که ایران به پرداخت حدود دو میلیارد دلار آمریکا به خواهان‌ها محکوم شد.    اما ماجرای اصلی اینجاست که اشخاصی که در پرونده ها، موفق به تحصیل رأی علیه دولت ایران شده بودند، در مرحله بعد به دنبال پیدا کردن دارایی هایی از نهادهای ایرانی بودند تا بتوانند غرامت خود را دریافت کنند که البته با توجه روابط مالی و اقتصادی ایران و آمریکا عملا از سال 1979 قطع شده بود و ایران دارایی خاصی در قلمروی آمریکا نداشت که از محل آن بتوان آرا را اجرا کرد، بنابراین جهت گیری به سمت توقیف دارایی های خارجی ایران رفت.    در این بین یکی از دارایی‌های هدف، اوراق بهادار دلاری بود که بانک مرکزی ایران در سالهای گذشته خریداری کرده بود. این در حالی است که ایالات متحده آمریکا نیز بدون توجه به موازین بین المللی و در اقدامی بی سابقه با صدور آرای غیابی، اقدام به توقیف اوراق بهادار بانک مرکزی کرد. این توقیف در حالی انجام می شود که در سال 1387 مجددا قانون ممنوعیت مبادلات دلاری با ایران برقرار شد و بانک‌های آمریکایی از نقل و انتقال وجوه دلاری و تبادلات دلاری با ایران منع شدند و کارشناسان نسبت به این موضوع هشدار داده بودند.    به هر حال با رای اخیر دیوان عالی آمریکا و توقیف این دو میلیارد دلار، مدتی است که فضای سیاسی و اقتصادی کشور تحت تاثیر واکنش های متفاوتی قرار دارد. دولت که معتقد است سهل انگاری دولت گذشته موجبات این تضییع حقوق ایران را فراهم آورده و از سویی دیگر دولت گذشته نیز در واکنش‌هایی این موضوع را چندان نپذیرفته و حتی دولت ‌های قبل را نیز عامل این ماجرا می داند.    در حالی بر اساس اعلام مدیران سابق بانک مرکزی، خرید و فروش اوراق قرضه در حوزه بین الملل از سوی ایران از سال 1375 آغاز شده که بررسی دوره‌های بانک مرکزی در این بازه زمانی حدود 12 ساله تا سال 1387 حاکی از رفت و آمد حدود شش رئیس کل است.    گر چه تاکنون زمان دقیقی از انعقاد قراردادی که به خرید این اوراق مرتبط است اعلام نشده و عوامل اصلی آن مشخص نیستند، ولی از سال 1375 که آغاز معاملات اوراق قرضه توسط بانک مرکزی ایران است، حدود دوسال مربوط به دولت ششم و زمان ریاست جمهوری هاشمی رفسنجانی و ریاست محسن نوربخش در بانک مرکزی است که در ادامه و در دولت هفتم و هشتم نیز ریاست نوربخش تا سال 1382 در بانک مرکزی ادامه دارد تا اینکه با فوت وی، برای مدتی کوتاه محمد جواد وهاجی جایگزین او می شود.    اما در سال 1382، ابراهیم شیبانی در اواخر دولت هشتم به ریاست بانک مرکزی منصوب می شود. وی حدود چهار سال در بانک مرکزی ماند اما به دلیل اختلاف نظرهایی که با دولت وجود داشت ترجیح به ترک بانک مرکزی داد و بعد از سه بار استعفا، در نهایت با موافقت محمود احمدی نژاد از این بانک رفت.    دو رئیس کل دیگر نیز بعد از شیبانی به بانک مرکزی رفتند. افرادی که در فاصله سالهای 1386 تا 1392 حضور داشته و دوره بین 1386 یعنی زمان آغاز تحریم‌ها و توقیف دارایی‌های ایران حضور داشته اند.طهماسب مظاهری که در اواخر تابستان 1386 به مدتی کمتر از یکسال به ریاست بانک مرکزی رسید و با رفتن وی محمود بهمنی جایگزین شد. هر دو رئیس کلی که البته در اظهارات اخیر خود مسئولیت این موضوع را نپذیرفته و اعلام کرده‌اند که خرید اوراق در گذشته اتفاق افتاده است.    به هر صورت قرار است بر اساس اعلام رئیس جمهور با تشکیل کمیته بررسی فرایند توقیف این دو میلیارد دلار، به زودی گزارش مبسوطی از این جریان منتشر شود که می‌تواند حاوی اطلاعات تازه‌ای از پشت پرده ماجرای خرید اوراق در شرایط خاص باشد.       ,اقتصادي - بانك، بيمه، بورس,رد پای کدام رییس بانک مرکزی در ماجرای 2میلیارد دلاری دیده می‌شود؟,دوشنبه ۲۷ اردیبهشت ۱۳۹۵ - ۱۳:۰۱,بانك مركزي
بهتر است فکر کنیم راننده‌ای که شب چهارشنبه گذشته در مسیر سبزوار به شاهرود بدون این که تابلوهای هشداردهنده را نگاه کند، پایش را روی گاز فشار می‌داده و از صافی جاده لذت می‌برده،‌ خبر نداشته که خسارت قتلی که مرتکب می‌شود برای دنیا چقدر سنگین و غیر قابل جبران است.  راننده‌ای که احتمالا بعد از برخورد ماشینش با یک مانع فکر کرده سگ ولگردی را  له کرده و از ماشین پیاده نشده که ببیند سپر ماشینش هم آسیب دیده یا نه، مادر سه توله یوز ایرانی را به قتل رسانده و رفته است؛ حیوانی که در امیدوارانه‌ترین ارزیابی‌ها گفته می‌شود حدود 70 قلاده از آن روی زمین زندگی می‌کنند.  عمق فاجعه اما جای دیگریست. تیم کارشناسی که جسد یوزپلنگ درگذشته را بررسی کرده می‌گوید:  مادر سه توله یوزپلنگی تلف شده است که بچه‌هایش باید تقریبا 10 ماه سن داشته باشند. ؛ بچه‌هایی که حالا به دنبال بوی مادرشان به سمت همان جاده‌ای کشیده می‌شوند که یک نفر با بی‌ملاحظگی علائم هشداردهنده عبور حیوانات وحشی در کنار آن را نادیده گرفته و مرتکب این قتل شده است.             موضوع البته در این جاده سابقه دارد،‌ پاییز دو سال پیش،‌ یک بار دیگر چنین تصادفی جان یک یوزپلنگ ماده را گرفت و وقتی توله او به دنبال بوی مادرش به جاده نزدیک شد،‌ یک ماشین دیگر، بچه را هم به قتل رساند و رفت، نتیجه دو جسد یوزپلنگ روی دست محیط بان‌های منطقه خارتوران بود؛ جسد پنج درصد از کل یوزپلنگ‌های زنده در دنیا.       منطقه حفاظت شده خارتوران       این بار محیط بان‌ها و سازمان‌های مردم‌نهاد، زودتر وارد عمل شدند،‌ تلاش‌ها برای پیداکردن توله‌های یوزپلنگ از دست رفته شروع شد،‌ محیط بان‌ها و داوطلب‌ها سعی کردند با تشکیل گروه‌های جست‌وجو زودتر توله‌ها را پیدا کنند، گروه دیگری از آن‌ها لاستیک جمع کردند و در اطراف جاده‌ای که از وسط منطقه پارک ملی خارتوران می‌گذرد آتش روشن کردند تا جلو نزدیک‌شدن توله‌ها به قتلگاه را بگیرند.       جمع‌آوری لاستیک برای روشن‌کردن آتش و دور نگه‌داشتن توله یوزها از جاده     با همه تلاش‌هایی که در چند روز گذشته انجام شده تا امروز فقط یکی از توله‌های یتیم دیده شده است،‌ علاوه بر این که خبری از دو توله دیگر نیست،‌ کارشناس‌ها می‌گویند توله‌های 10 ماهه بدون مادرشان  هیچ شانسی برای زنده‌ماندن ندارند چون هنوز نه می‌توانند شکار کنند،‌ نه از خودشان دفاع. همین‌طور رئیس پارک ملی خارتوران می‌گوید در منطقه زندگی‌شان تا به حال چند توله یوزپلنگ به خاطر حمله سگ‌های گله کشته شده‌اند.         تا امروز فقط یکی از سه توله یوزپلنگ یتیم‌شده دیده شده‌اند اما هر سه آنها هنور در طبیعت تنها هستند   تلاش‌ها برای گرفتن توله یوزپلنگ‌های ماده هنوز ادامه دارد،‌ فعالان محیط زیست امیدوار هستند با طعمه‌گذاری و استفاده از تفنگ‌های بیهوشی بتوانند توله‌ها را بگیرند و تا زمان بلوغشان از آن‌ها حمایت کنند؛ کاری که در چند روز گذشته در آن موفق نبوده‌اند. علاوه بر این فعالان محیط زیست نگران هستند که شاید استفاده نادرست از تفنگ‌های بیهوشی،‌ یا در مرحله بعدی ناتوانی از نگه داشتن توله‌ها در شرایط استاندارد، شانس زیادی برای سه توله یتیم‌شده باقی نگذارد.    ایسنا - فاطمه کریمخان   ,ايسنا+ - ايسنا+,داستان ناتمام یک قتل,یکشنبه ۲۶ اردیبهشت ۱۳۹۵ - ۱۴:۱۳,
در هفته گذشته نیز جنگ‌ها و بلایای طبیعی، کشورهای مختلف را بی‌نصیب نگذاشتند تا عکاسان رسانه‌ها و آژانس‌های معتبر عکس جهان سوژه‌های زیادی برای ثبت و ضبط داشته باشند.    در این میان اما دو عکس جالب توجه است که فضایی کاملاً متفاوت دارد؛ یکی عکسی است که از یک اسب آبیِ تازه متولد شده انداخته شده و دیگری، بچه گربه‌ای است که برای یکی از مشهورترین افراد جهان در سال‌های اخیر فرستاده شده است.           امروز کمتر کسی است که نام جولیان آسانژ را نشنیده باشد. روزنامه‌نگاری که ویکی‌لیکس را تأسیس کرد تا به گفته او، افشاگری‌هایش به ایجاد شفافیت در عملکرد دولت‌ها کمک کند. کسی که درباره صداقتش در این کار، دودستگی زیادی بین موافقان و مخالفانش وجود دارد.    با همه اینها، یک چیز واضح است؛ آسانژ این روزها تنهاست و این تنهایی تنها راه نجات او از دادگاه و زندان است.    او در یکی از اتاق‌های سفارت اکوادور در لندن به‌صورت یک پناهنده زندگی می‌کند و حالا فرزندانش برای پر کردن تنهایی پدرشان، برایش یک بچه گربه فرستاده‌اند.    تصویر این بچه گربه، یکی از عکس‌های منتخب در هفته گذشته بوده است.    در دیگر عکس‌ها، تصاویری از جنگ در سوریه، تظاهرات در برزیل و حواشی یک مراسم ملی در کره شمالی دیده می‌شود.    عکس‌ها و فتوکلیپ زیر را ببینید:       نوزاد اسب آبی تازه به دنیا آمده در مجارستان      در حاشیه یک مراسم ملی در کره شمالی      ادامه جنگ در سوریه      کارگر مشغول کار در خط تولید کارخانه‌ای در کره شمالی        ,ايسنا+ - ايسنا+,گربه برای آقای آسانژ,سه‌شنبه ۲۸ اردیبهشت ۱۳۹۵ - ۱۳:۰۰,"عکس منتخب هفته,ايسنا +"
به مناسبت روز جهانی تنوع زیستی، مدیرکل دفتر موزه تاریخ طبیعی و ذخایر ژنتیک سازمان حفاظت محیط زیست ضمن ابراز نگرانی نسبت به تصاحب تالاب شادگان از سوی گونه مهاجم تیلاپیا، تاثیر منفی تغییر اقلیم و افزایش دما را در تولید مثل لاک‌پشت‌های دریایی تشریح کرد.     اصغر مبارکی در گفت‌وگو با خبرنگار محیط زیست ایسنا ، با اشاره به اینکه 22 می مصادف با دوم خرداد به عنوان روز جهانی تنوع زیستی نامگذاری شده است، گفت: هر ساله از سوی کنوانسیون تنوع زیستی شعاری برای روز جهانی تنوع زیستی با توجه به وضعیت آن سال انتخاب و اعلام می‌شود. شعار امسال روز جهانی تنوع زیستی نیز تعمیم و جریان‌سازی تنوع زیستی، پایداری مردم و معیشت آنها است.    وی با بیان اینکه نگاه غالب در میان بشر حاکی از این است که طبیعت وابسته به انسان‌ها است در حالیکه کاملا برعکس است و ما برای همیشه به طبیعت وابسته هستیم، اظهار کرد: انسان به طبیعت در مفهوم کلی و در مفهوم خاص آن تنوع زیستی که کل موجودات زنده، اشکال حیاتی کره زمین و زیستگاه‌های آنها، گونه‌ها، زیرگونه‌ها، جنس‌ها، جمعیت‌ها و اکوسیستم‌ها را شامل می‌شود، وابسته است.     محور همه برنامه‌های حفاظتی جهان، اصلاح رفتارهای غلط انسانی است    مدیر کل دفتر موزه تاریخ طبیعی و ذخایر ژنتیک با تاکید بر اینکه همه مطالعات، پروژه‌ها و برنامه‌های حفاظتی سراسر جهان به منظور ترمیم و بازسازی اثرات فعالیت‌های انسانی، پیشگیری از اثرات مخرب آنها و اصلاح رفتارهای غلط انسانی است، افزود: در حال حاضر کاهش جمعیت گونه‌ها و تخریب زیستگاه‌ها‌ به حدی چشم‌گیر بوده که اکثر فعالیت‌های اجرایی بر برگرداندن جمعیت‌ها و زیستگاه‌ها به شرایط قبلی متمرکز است.    مبارکی با بیان اینکه اعمال محدودیت‌های صید، شکار و برداشت چوب از جمله اقدامات برای کنترل نحوه برداشت بشر از طبیعت، ترمیم و بازسازی اثرات مخرب فعالیت‌های بشر است، گفت: نوع بشر برای همیشه به لحاظ معیشت وابسته به طبیعت و تنوع زیستی است که این وابستگی برای مردمی که برای مثال در مناطق سواحل دریایی زندگی می‌کنند و معیشت آنها وابسته به صید و صیادی است، پررنگ‌تر می‌شود.     صنایع وابسته به ماهی خاویار آسیب جدی دیده است    وی با اشاره به وابستگی پایداری معیشت به پایداری تنوع زیستی، اظهار کرد: متاسفانه این تصور بر ما غالب است که منابع طبیعی منابع لایزال و نامتناهی است و به هر شکل می‌توانیم از آنها برداشت و استفاده کنیم در حالیکه کم شدن میزان صید، از دست رفتن جنگل‌ها و از دست دادن جمعیت‌های تنوع زیستی نشانه‌های بارز خطا بودن این تفکر غلط است. برای مثال جمعیت ماهیان خاویار ایرانی به عنوان یک گونه بسیار ارزشمند به لحاظ اقتصادی به حدی کم شده که در وضع اسفناک و در رده گونه‌های در معرض انقراض قرار گرفته است و در حال حاضر نه تنها امکان برداشت طبیعی ومستقیم آن وجود ندارد بلکه بحث صادرات ماهیان خاویار و صنایع وابسته به آن دچار نیز آسیب جدی شده است.    این کارشناس سازمان حفاظت محیط زیست با بیان اینکه در نتیجه تهدید تنوع زیستی، بتدریج کیفیت سلامت بهداشتی و اقتصادی جوامع وابسته مورد تهدید قرار می‌گیرد، گفت: آنچه اهمیت دارد تغییر نوع نگرش نسبت به تنوع زیستی است، اینکه بدانیم این منابع طبیعی همیشگی نیستند و این طور نیست که نابودی آنها در زندگی انسان‌ها تاثیر منفی نداشته باشد، بنابراین جلوگیری از تهدیدات و کاهش اثرات آنها مستلزم تغییر رفتار ما است.     ماهیان ممتاز دریای خزر و دریای عمان در آستانه نابودی    مبارکی با تاکید بر اینکه عوامل تهدیدکننده تنوع زیستی ضربات سنگینی را وارد می‌کنند، گفت: مهمترین عامل تهدیدکننده تنوع زیست بحث برداشت مستقیم ونبود محدودیت در برداشت از دریا و رودخانه است که در نتیجه آن ماهیان مرغوب و ممتاز دریای خزر و دریای عمان در حال از بین رفتن است، بنابراین برداشت مستقیم باید کنترل شود.        وی با بیان اینکه عامل بعدی تهدیدکننده تنوع زیستی، تخریب، تغییر و تبدیل زیستگاه‌ها است، افزود: خشک کردن تالاب‌ها به قصد ایجاد زمین کشاورزی و انتقال انواع زباله، آلودگی نفتی، فاضلاب و ... تخریب‌هایی است که زیستگاه‌ها را از بین می‌برد و این طبیعی است که اگر زیستگاه‌ها نباشند گونه‌ای هم وجود نخواهد داشت.     تهدید و تهاجم ماهی تیلاپیا به تالاب شادگان؛ قصه تلخ این روزهای محیط زیست    مدیر کل دفتر موزه تاریخ طبیعی و ذخایر ژنتیک با اشاره به گونه‌های غیربومی و معرفی‌شده به عنوان یکی از عوامل مهم تهدیدکننده تنوع زیستی، اظهار کرد: قصه تلخ این روزهای محیط زیست کشور که از فاجعه دریاچه ارومیه و تالاب هامون دست کم ندارد، این است که تالاب شادگان به خاطر معرفی گونه مهاجم تیلاپیا مورد تهدید قرار گرفته است.    به گفته مبارکی، جوامع محلی و روستائیان بسیاری بخاطر برداشت ماهی و نیز به لحاظ سنتی وابسته به تالاب شادگان هستند ولی در حال حاضر تالاب شادگان تحت سطیره ماهی تیلاپیا درآمده است، این درحالیست که کارشناسان سازمان حفاظت محیط زیست بارها مخالفت خود را با ورود این گونه غیربومی به تالاب شادگان و پتانسیل مهاجم شدن و غلبه آن بر سایر گونه‌ها اعلام کردند.    وی با گلایه از اینکه برخی با اظهارنظرهای غلط و نسنجیده سازمان حفاظت محیط زیست را به دلیل مخالفت با ورود گونه مهاجم تیلاپیا متهم به مخالفت با توسعه و پیشرفت اقتصادی می‌کنند، افزود: درستی این‌ موارد در جهان ثابت شده است و به صرف هزینه بسیار برای جمع کردن تیلاپیا از تالاب شادگان نیاز است که در نهایت هم جمع کردن آن عملا نشدنی است.     تاثیر تغییر اقلیم در تولید مثل لاک‌پشت‌های دریایی    این کارشناس حوزه خزندگان، با اشاره به اینکه تغییرات اقلیم و انواع بیماری‌ها نیز تنوع زیستی را تهدید می‌کنند، گفت: موضوع تغییر اقلیم را شاید تنها در حد گرم شدن دما فرض کنیم ولی همین افزایش دما روی محیط زیست تاثیرات مخرب می‌گذارد. برای مثال اگر دمای محیط برای لاک‌پشت‌های دریایی در دوره بحرانی تولید مثل آنها بالا برود یا پایین بیاید جمعیت آنها یا نر می‌شود یا ماده. از آنجا که تعیین جنس خزندگان وابسته به دمای محیط لانه است و دمای محیط، جنسیت آنها را مشخص می‌کند لذا در اثر افزایش دمای محیط، همه لاک‌پشت‌های تخم گذاری کرده، ماده به دنیا می‌آورند و اگر طی چند نسل‌ همه تولیدی‌ها جنس ماده می‌شود و بعد 20 سال با تعداد زیادی لاک‌پشت ماده مواجه می‌شویم ولاک‌پشت نری در بین جمعیت بقیه خزندگان وجود نخواهد داشت.     ,اجتماعي - محيط زيست,قصه تلخ این روزهای محیط زیست ...,یکشنبه ۲ خرداد ۱۳۹۵ - ۰۵:۴۸,محیط زیست 
بانک مرکزی روسیه برای تحقق تحریم‌های شورای امنیت سازمان ملل اقدام به تحریم اقتصادی و توقف نقل و انتقال مالی علیه کره شمالی کرده است.  به گزارش خبرگزاری دانشجویان ایران (ایسنا)، به نقل از خبرگزاری یونایتدپرس، این اقدام از سوی دولت روسیه پس از آن صورت گرفت که اتحادیه اروپا اعلام کرد تحریم‌های بیشتری را علیه کره شمالی و مقام‌های ارشد این کشور اعمال کرده است.  این تحریم‌های جدید از سوی دولت مسکو به این معناست که تمامی بانک‌های روسیه دیگر اجازه فعالیت اقتصادی با کره شمالی ندارند.  برخی از حساب‌های بانکی مقام‌های کره شمالی در روسیه می توانند باز بمانند اما تنها با اجازه سازمان ملل امکان پذیر است.  براساس حکم ولادیمیر پوتین، رییس جمهوری روسیه، امور بانکی و مالی کره شمالی در روسیه متوقف شده و نقل و انتقال مالی با این کشور نیز غیرقانونی خواهد بود.  ماریا زاخاروا، سخنگوی وزارت امور خارجه روسیه نیز این دستور از سوی دولت مسکو را تایید کرد و علت آن را تحریم‌های اخیر از سوی سازمان ملل و اتحادیه اروپا دانست.  این تحریم‌ها می تواند به صورت مستقیم بر خزانه کره شمالی اثر بگذارد. رسانه های کره جنوبی نیز گزارش دادند که کیم جونگ اون، رهبر کره شمالی می تواند میلیون ها دلار در روسیه داشته باشد که برای خرید و سرمایه گذاری در تجارت لجستیک مورد استفاده قرار گیرد. این روند همچنین می تواند بر سرمایه گذاری روسیه در کره شمالی نیز اثر بگذارد.     ,بين الملل - فرامنطقه اي,روسیه کره شمالی را تحریم اقتصادی کرد,شنبه ۱ خرداد ۱۳۹۵ - ۰۹:۵۲,
معروف‌ترین تصویرهای نقش‌بسته در خاطره‌ی کودکان دهه‌ی 60 به دست هنرمندی خلق شدند که طی دهه‌ها فعالیت هنری‌اش توانست نامش را برای همیشه در هنر ایران جاودانه کند.    به گزارش خبرنگار سرویس هنرهای تجسمی ایسنا، بعید است نقاشی‌های روباه و زاغ، حسنک کجایی؟، کوکب خانم و دهقان فداکار از ذهن کودکان دیروز این سرزمین پاک شده باشد. در آن دوران که نام و امضای هنرمندان در کنار آثارشان چاپ نمی‌شد، کسی نمی‌دانست تصویرگر این نقاشی‌های رنگارنگ و کودکانه، مردی از دل کویر و کاهگل است که هنرمندانه و با نگاهی کودکانه و شاد، این نقاشی‌ها را برای کودکان خلق کرده است.    پرویز کلانتری هنرمندی بود که او را علاوه بر تصویرگری‌هایش برای کتاب‌های درسی، با نقاشی‌های کویرش می‌شناسند؛ نقاشی‌هایی که بسیاری از آن‌ها را در دل کویر کشیده و خودش هم درباره‌ی آن‌ها گفته است: من نقاش مناظر خاک‌آلود مملکتم هستم. با این حال، فعالیت کلانتری در زمینه‌های مختلف از او یک آدم جامع‌الاطراف ساخته بود.     آیدین آغداشلو - هنرمند نقاش - پس از شنیدن خبر درگذشت پرویز کلانتری، درباره‌ی او به خبرنگار ایسنا گفت: کلانتری یک نقاش قصه‌گو بود. او در نقاشی‌هایش از عناصر ساده زندگی روستایی و آدم‌های ساده استفاده می‌کرد و این موضوع از قلب رئوف او برمی‌آمد. او به نسلی از هنرمندان تعلق داشت که همه با هم همکاری، همدلی و همراهی داشتند. او در طول عمر پربارش توانست هم به شیوه شخصی خودش دست پیدا کند و هم با نیرویی مافوق تصور، تعداد زیادی اثر خلق کند. این پرکاری و پرباری نصیب هر نقاشی نمی‌شود.    او ادامه داد: کلانتری یک نقاش و تصویرگر حرفه‌ای بود و در تمام عمرش به این عنوان شناخته می‌شد. البته او نویسنده قابلی هم بود و بسیار شیرین موضوعات را به دور از پیچیدگی‌ها می‌نوشت. تصویرگری‌های او نیز تأثیر بسیار قابل توجهی بر نسل‌های بعدی در این زمینه کار داشت. اگر از بخش فنی کارهای کلانتری چشم‌پوشی کنیم که آثار او را غیرقابل تقلید کردند، باید در نقاشی‌ها و تصویرگری‌هایش به‌دنبال خود او بگردیم و ببینیم این پس‌زمینه‌های کاهگلی و زندگی‌های روستایی، از کجای شخصیت او نشأت گرفته‌اند. اگر او از این زندگی‌های ساده نقاشی می‌کشید، دلیلی بر ساده‌انگاری او نبود، بلکه کلانتری فردی پاک، باصفا و باسواد بود.       کوکب خانم/اثر کلانتری     آغداشلو همچنین افزود: آخرین‌باری که او را دیدم، با خودم فکر کردم که چگونه این معصومیت و صداقت را تحمل می‌کند و چگونه زیر بار این روح حساس خم نمی‌شود، اما این روح لطیف دوام آورد و سال‌ها حاصل داد.     علی فرامرزی - هنرمند نقاش - نیز با اظهار تأسف از درگذشت این هنرمند، درباره‌ی او اظهار کرد: پرویز کلانتری توانست با شیرینی قلمش، کویر سرزمین‌مان را به جهانیان معرفی کند و از این نظر، حق بزرگی بر گردن فرهنگ و محیط زیست کشور دارد. او شخصیت فرهنگی بزرگی بود و تواضع‌اش برای انجام فعالیت‌های فرهنگی، یکی از ویژگی‌های بارز شخصیتی‌اش بود. کلانتری توانست با شیرینی قلمش، کویر سرزمین‌مان را به جهانیان معرفی کند. نگاه او به کویر یک نگاه کاملا ایرانی است. این نگاه بعدها روی آثار کسانی که در این زمینه کار می‌کردند، تأثیر زیادی گذاشت. از این نظر او حق بزرگی بر گردن فرهنگ ایران و محیط زیست دارد.    چندماه پس از بروز عارضه‌ی قلبی و مغزی در کلانتری، دوستان و همکاران این هنرمند فروردین‌ماه 1394 به بهانه‌ی برپایی یک نمایشگاه هنری در گالری آشیان نقش و مهر دور یکدیگر جمع شدند و برای سلامتی‌اش دعا کردند.     ناصر فکوهی - استاد رشته انسان‌شناسی دانشگاه تهران و رئیس مؤسسه انسان‌شناسی و فرهنگ - در این مراسم درباره‌ی شخصیت این هنرمند گفته بود: زمانی که می‌خواستم با پرویز کلانتری مصاحبه کنم، از او پرسیدم می‌دانید از کی با شما آشنا شدم؟ از زمانی که یک بچه هفت - هشت ساله بودم. در همان مصاحبه نه به این صراحت، اما به نوعی این حرف شوک‌آور را گفتم که ما بچه‌ها نه‌تنها آن موقع، بلکه همین حالا هم از کتاب‌های درسی متنفر بودیم. نقاشی‌هایی که کلانتری از کوروش و داریوش و دربار ساسانی و هخامنشی کشیده بود، برای من از خود آن دربارها هم حتی اگر زمانی وجود داشتند، باارزش‌تر بود.     اکبر عالمی نیز در این مراسم درباره‌ی کلانتری گفته بود: کلانتری آدمی نبود که او را برای مکتب خاصی بدانیم. با این حال، آثار پرشکوه و جلال او بر در و دیوار سازمان ملل و موزه‌های بزرگ دنیا می‌درخشد. هر کس یک تابلو از او داشته باشد احساس می‌کند که یک ثروت مادی و معنوی حیرت‌آوری را در کنار خود دارد. کلانتری در یک کلمه افاده‌ای نیست، خاکی است و حسادت در وجود او جای ندارد. شاگردانش عاشق نفس او هستند و زیر سایه او قد ‌کشیدند. او فقط یک نقاش نیست، کاریکاتوریست و نویسنده هم هست و از هر پنجه‌اش یک هنر می‌بارد.     خسرو سینایی - کارگردان سینما - نیز در بزرگداشت این هنرمند اظهار کرده بود: از بودن در کنار کلانتری بسیار لذت بردم. اگرچه از معاشرت با او سیر نشدم، اما از تشنگی و عطشم کم کرد. در طول این سال‌ها که جوان‌ها به من رجوع می‌کنند و شک دارند که هنر را دنبال کنند یا نه، به آن‌ها می‌گویم اگر برای ثروتمند شدن و مشهور شدن می‌خواهید هنرمند شوید، این کار را نکنید، ولی اگر برای زیباتر زندگی کردن می‌خواهید هنرمند شوید حتما بروید. من دوستانی را در اطرافم می‌بینم که با هنر، زیباتر زندگی کردند و سعادتمند بودند و پرویز کلانتری یکی از آن‌هاست. فارغ از خیلی حس‌ها او با هنرش از زندگی لذت می‌برد و صداقتی که در کار داشت امضای کارهایش شد.       زاغ و روباه / پرویز کلانتری      کامبیز درمبخش - کاریکاتوریست - نیز درباره‌ی کلانتری گفته است: او بخش بزرگی از هنر ایران را اشغال کرده و از هنرمندانی است که آثارش در سازمان ملل و یونسکو وجود دارد. سبک کاری او منحصربه‌فرد است و کلمات نمی‌توانند این هنرمند را تعریف کنند.     علی‌اکبر صادقی - هنرمند پیشکسوت نقاش و تصویرگر - نیز با اشاره به آشنایی طولانی مدت خود با کلانتری، اظهار کرده بود: او یک مناعت خاصی دارد و آن قدر لطیف است که حد ندارد. من بسیار او را دوست دارم و زمانی که جایزه لاک‌پشت پرنده را برنده شده بودم از این ناراحت و عصبانی بودم که چرا نام او در آنجا برده نشده است.     محمد سریر - رییس هیئت مدیره‌ی خانه موسیقی - در بزرگداشت کلانتری اظهار کرده بود: من نگاهم به هنرمندان فارغ از سبک کاری و تکنیک‌شان، نگاه به یک انسان است. پرویز کلانتری انسانی است که صفا، صداقت و حس خوب نوجوانی و جوانی را در خود حفظ کرده است؛ با همان پاکی و شفافیت. او همان طور به دنیا نگاه می‌کند که یک کودک نگاه می‌کند.     عباس مشهدی‌زاده - پژوهشگر هنر - نیز در این مراسم گفته بود: منطقه طالقان هنرمندان بزرگی را به مملکت هدیه داده است. یکی از این عزیزترین‌ها پرویز کلانتری است. او و برادر هنرمندش، ایرج کلانتری، را از سال‌ها پیش می‌شناختم. پرویز کلانتری هر وقت دست روی بوم برده، جادو کرده است. او ایران را به من و شما نشان داده و ایلات و بختیاری‌ها را طوری در کارهایش نشان داده که دوربین غلط می‌کند بخواهد این کار را بکند! می‌بالیم که آثار او در خیلی از موزه‌های دنیا آویخته شده است. او روزی با ما خواهد بود و آرزوی من این است که جمع ما به او انرژی‌ای بدهد که همین حالا بلند شود و با آژانس خودش را به ما برساند.     نصرالله افجه‌ای - هنرمند پیشکسوت خوشنویسی - نیز با اشاره به همکاری‌اش با کلانتری، اظهار کرده بود: من 25 سال با کلانتری در سازمان برنامه همکار بودم و او رییس من بود، اما من شاگرد خوبی برایش نبودم و نمی‌توانستم به آن چیزهایی که بالاتر از فکر من بود و او به آن‌ها اشاره می‌کرد، عمل کنم. ما سفرهای زیادی با هم رفتیم. یکی از ویژگی‌های او کار روی معماری ایران و عشق به این عرصه بود. او با همین عشق سه پایه‌اش را به کویر می‌برد و گنبدها و سایه‌ی آن‌ها را در تابلوهایش به ثبت می‌رساند. او را می‌توان در نقاشی کویر یکی از بدعت‌گذاران دانست.       اثر پرویز کلانتری      گیزلا وارگا سینایی - هنرمند نقاش – نیز با اشاره به ویژگی‌های شخصیتی کلانتری گفته بود: من عاشق روحیه کودک‌وار پرویز بودم. در سفری که با او به کویر و کیش داشتیم، احساس بزرگی و کوچکی بین ما نبود و طوری رفتار می‌کرد که همدیگر را یکسان حساب می‌کردیم. هنرمند هرقدر هم که پیرتر شود باز هم دنیا را با همان چشم کودکی می‌بیند و می‌خواهد در هنرش به آن عوالم برگردد. کلانتری هم همین‌طور بود.     ایرج کلانتری - معمار و برادر پرویز کلانتری - نیز دباره‌ی برادرش گفته بود: پرویز و دوستان هم‌دوره‌ی او، قهرمانان دوران نوجوانی من بودند و راه‌ها و رهنمودهای خوبی را در دوره‌ای که گرایش‌های تجددطلبانه مد شده بود، به من دادند. همیشه از او یاد گرفتم.     محمدرضا اصلانی - کارگردان و فیلمنامه‌نویس - نیز در این مراسم اظهار کرده بود: او هوشیار ما بود و ما را از خواب بیدار می‌کرد. با چهره‌ای پذیرا و پرلبخند به زندگی نگاه می‌کرد و نظر منفی به چیزی نداشت و کاشف نیکی‌ها و درستی‌ها بود. کلانتری یکی از بنیانگذاران تصویرگری کتاب کودک بود. این کار او در پرتو نقاشی‌های بعدی‌اش فراموش شد. امیدوارم فضایی ایجاد شود که داستان‌های چاپ نشده او هم چاپ شوند. کارهای او به شدت ایرانی بود، با این حال نباید نگاه سنتی به آثار او داشت، او سنت را واشکافی کرد و شکافت.     محمدحسن حامدی - سردبیر نشریه هنری تندیس - نیز با اشاره به تاثیر کلانتری بر نسلی از هنرمندان ایرانی، تأکید کرده بود: حضور مستمر پرویز کلانتری در هنر معاصر ما آن‌قدر قوی است که نیاز به توضیح ندارد. او در شاخه‌های مختلف نقاشی، تصویرگری کار کرده است. در نشریه تندیس فصلی با عنوان هنرمندان معاصر وجود دارد که بخش عمده‌ای از نسل دوم هنرمندان نوگرا می‌گویند جرقه اولیه گرایش آن‌ها به نقاشی از تصویرسازی‌های کتاب‌های درسی بوده و 80 درصد آن‌ها روی نام پرویز کلانتری دست می‌گذارند.       آتلیه پرویز کلانتری      طاها بهبهانی - هنرمند - نیز درباره‌ی این هنرمند پیشکسوت گفته بود: یکی از ویژگی‌هایی که باعث شد نسل جوان ما با کلانتری آشنا شود توجه او به گوشه‌های پنهان مانده معماری ایران بود. موضوعی که خیلی‌ها به آن بی‌توجه بودند و با دیده تحقیر به آن نگاه می‌کردند. او به این بخش قدرت و ارزش داد. کاری که او با کاهگل کرد و آرک‌ها و گنبدهایی که در کارهایش خلق کرد جان تازه‌ای به معماری فراموش شده ایران بخشید.    به گزارش ایسنا، آبان‌ماه سال 92 نمایشگاه نقاشی‌های این هنرمند با عنوان شبانه‌ها که مروری بر شش دهه تلاش مستمر نقاشانه او بود، در کنار نمایش هفت کار تازه‌اش برگزار شد. آثار این نمایشگاه شامل فضاهای نوستالژیک معماری‌های کویری، اتمسفرهای آرامش بخش روستاهای از دست رفته ایرانی و حتی نقاشی‌هایی از عشایر بود.    پرویز کلانتری درباره‌ی علاقه‌اش به معماری‌های کویر گفته بود: من همیشه به شکل پراکنده‌ای کار کرده‌ام و هربار سرنوشت به یک دلیلی من را به سمتی کشانده است. در دوره‌ای شیفته معماری‌های کویری شدم و آثار کاهگلی را آغاز کردم و چشم‌اندازهای معماری مناطقی چون کاشان، ابیانه، یزد و ارگ بم را نقاشی کردم.    او همچنین خودش را این‌گونه معرفی کرده بود: مادرم از کودکی همیشه من را به کشیدن نقاشی تشویق می‌کرد. روزی در خانه تنها بودم و شروع کردم به نقاشی کردن روی دیوارهای خانه با ذغال، خودم احساس می‌کردم که کار عجیب و غریبی می‌کنم و بسیار می‌ترسیدم، منتظر بودم که مادرم به خانه‌ بیاید و از این موضوع عصبانی شود، ولی چنین نشد و وقتی پدر و مادرم به خانه برگشتند، به من پرخاش نکردند و مادرم هم با دیدن تصاویر روی دیوار خندید.    من به شدت به ادبیات داستانی علاقه‌مندم و در نویسندگی نیز به نوشتن داستان‌های مدرن علاقه دارم و تعداد زیادی هم کتاب دارم. البته باید بگویم که داستان‌های من همه واقعی هستند و هر عنصر حیرت‌انگیزی هم در داستان من واقعیت دارد.    من همیشه دوست دارم مخاطب اصلی من گروه سنی 20 تا 35 ساله باشند، یعنی همان جوان‌هایی که شلوار جین خود را پاره می‌کنند و موهای خود را ژل می‌زنند. آن‌ها مخاطبان اصلی من هستند و من آن‌ها را بسیار دوست دارم. دوست دارم به‌عنوان یک نقاش و نویسنده روی موج آن‌ها بروم و برای آن‌ها کار کنم. ما با این‌ها نفس می‌کشم و تمام دغدغه‌ی من این است که تکرار جوانی من چه می‌خواهد؟ باید بفهمیم آن‌ها چه می‌خواهند، می‌بینیم که گاهی به مسیرهای سیاسی ورود می‌کنند، ولی اگر از من بپرسی می‌گویم که این‌ها سیاسی نیستند. من فکر می‌کنم این جوانان از ما برترند. همه لپ‌تاب دارند و می‌دانند در دنیا چه خبر است و نباید دست کم بگیریم‌شان. من در بسیاری از مواقع وقتی آثارشان را می‌بینم حظ می‌کنم. کارهای‌شان قابل تحسین است، ولی هنوز مشهور نشده‌اند و این طبیعی است چون من هم در جوانی مشهور نبودم.     پرویز کلانتری، نقاش و تصویرگر پیشکسوت، شامگاه 31 اردیبهشت‌ماه پس از تحمل یک دوره بیماری، در سن 85 سالگی درگذشت.     این هنرمند نقاش، نویسنده و روزنامه‌نگار متولد اول فروردین‌ماه سال 1310 در زنجان و دانش‌آموخته‌ی دانشکده‌ی هنرهای زیبای دانشگاه تهران بود. مدیریت کانون پرورش فکری کودکان و نوجوانان، شرکت در نمایشگاه‌های گروهی و انفرادی متعدد در داخل و خارج از ایران و انتشار چند مجموعه داستان، بخشی از فعالیت‌های کلانتری بود. همچنین یکی از آثارش در فهرست تمبرهای ویژه‌ی سازمان ملل به چاپ رسیده و تابلوی مشهور شهر ایرانی او در مقر سازمان ملل در نایروبی قرار دارد.           پرویز کلانتری      پرویز کلانتری    ,فرهنگي و هنري - تجسمي و موسيقي,به یاد نقاش مناظر خاک‌آلود این مرز و بوم,یکشنبه ۲ خرداد ۱۳۹۵ - ۰۵:۴۴,"درگذشت ,نقاش,پرویز کلانتری,تصویرگر"
رییس انجمن صنفی کارفرمایی وارد‌کنندگان خودرو جزییات جدیدی از واردات خودرو با ارز دارو در سال 1391 مطرح و از صدور کیفرخواست این پرونده در دادسرای قضایی کارکنان دولت خبر داد.      به گزارش خبرنگار ایسنا، میثم رضایی در نشستی خبری اظهار کرد: موضوع واردات خودرو با ارز دارو موضوعی سیاسی است. در یک مقطع سه یا چهار ماهه در سال 1391 این اتفاق افتاد که البته جلویش را گرفتند.      وی در پاسخ به این‌که واردات خودرو با استفاده از ارز دارو از سوی نمایندگی‌های رسمی وارد‌کننده خودرو صورت گرفت یا وارد‌کنندگان غیررسمی اظهار کرد: به یک عده خاصی این ارز را دادند که هم شامل نمایندگی‌های رسمی و هم وارد‌کنندگان غیررسمی شد.      وی با بیان این‌که پرونده این موضوع در دادسرای قضایی کارکنان دولت مطرح شده است، خاطر نشان کرد: کیفرخواست این پرونده نیز صادر شده است و می‌توانیم جزییات آن را از دادسرای قضایی کارکنان دولت پیگیری کنیم.      رضایی در پاسخ به این‌که چرا پرونده در دادسرای قضایی کارکنان دولت مطرح شده است، اظهار کرد: تخلف از سوی تعدادی از کارکنان دولت بوده که ارز دارو را به واردات خودرو اختصاص داده بودند.      به گزارش ایسنا، مرضیه دستجردی – وزیر وقت بهداشت و درمان – در سال 1391 از تخلف صورت گرفته مبنی بر واردات خودرو با استفاده از ارز دارو خبر داده بود.       انحصار اطلس خودرو و آسان موتور در واردات خودرو     رییس انجمن صنفی کارفرمایی وارد‌کنندگان خودرو ادامه داد: به من گفته‌اند که (البته مستنداتش را ندیده‌ام) نمایندگی‌های رسمی خودروسازان خارجی محصولاتشان را با ارز مبادله‌ای وارد می‌کنند که اگر صحت داشته باشد قیمت خودروی وارد شده از سوی آنها حداقل 30 میلیون تومان ارزان‌تر خواهد بود.    رضایی در پاسخ به این‌که در حال حاضر واردات خودرو انحصاری است یا غیرانحصاری؟ اظهار کرد: واردات خودرو هنوز انحصاری است. به عنوان مثال قبل از بخشنامه آخر در این زمینه به شرکت اطلس خودرو مراجعه کرده و سه درصد مربوطه برای خرید گارانتی را پرداخت و قرار‌داد را منعقد کردیم.    وی ادامه داد: پس از آن خودروهای خریداری شده وارد گمرک شد، اما به یکباره شرکت اطلس خودرو اعلام کرد که گارانتی نمی‌دهیم که ما اظهار کردیم شما قرار‌داد امضاء کرده‌اید، اما آنها گفتند مبلغی را که پرداخت کرده‌اید به شما باز می‌گردانیم زیرا خودروهای وارداتی شما یورو 4 است و امکان واردات ندارند. در واقع زیر قرار‌داد زدند و ما خودروها را باز گرداندیم.    رییس انجمن صنفی کارفرمایی وارد‌کنندگان خودرو افزود: در یک مورد دیگر سال گذشته درخواست (پروفرم) برای واردات 50 دستگاه خودرو که شامل سانتافه نیز بود به شرکت آسان موتور ارائه کردیم، اما آنها گفتند این خودرو‌ها استاندارد‌های لازم برای ورود به ایران را ندارند. درخواست 20 دستگاهی ارائه شده از سوی یکی‌ دیگر از همکاران را نیز نپذیرفتند.    رضایی با بیان این‌که در این زمینه یکی از همکاران پیشنهاد یک کار ابتکاری را داد، تصریح کرد: در آن زمان 20 دستگاه خودروی آسان موتور در گمرک بندرعباس موجود بود و ما لیست 50 دستگاهی که شامل شماره شاسی 20 دستگاه خودروی وارد شده از سوی آسان موتور و 30 دستگاه خودروی وارداتی از سوی ما بود را به عنوان درخواست تایید استاندارد‌ها برای آسان موتور ارسال کردیم که آنها در اقدامی جالب استاندارد تمام 50 دستگاه را رد کردند، در حالی‌که شماره شاسی 20 دستگاه از این خودروها مربوط به خودروهای وارد شده از سوی این شرکت بود که این موضوع نشان می‌دهد ملاک این شرکت در ارزیابی چه بوده است.    وی خاطرنشان کرد: همچنین شرکت ستاره ایران نیز تاکنون به هیچ کس مجوزی برای واردات بنز نداده است. حدود 200 درخواست واردات بنز داشته‌ایم که شرکت ستاره ایران تاکنون هیچ پاسخی به این درخواست‌ها نداده است.     خودروهای وارداتی دارای گارانتی بین‌المللی است     وی در پاسخ به این‌که خودروهایی که از سوی وارد‌کنندگان غیرنمایندگی وارد می‌شود فاقد گارانتی است و این موضوع مشکل‌ساز است، اظهار کرد: این موضوع نادرست مطرح شده است. تفاوت قیمت خودروهای وارد شده از سوی وارد‌کنندگان غیرنمایندگی با خودروهای وارد شده از سوی نمایندگی‌های رسمی به دلیل نداشتن گارانتی چشم‌گیر است و البته مشتری ترجیح می‌دهد به دلیل ارزان‌تر بودن، خودرو را از وارد‌کننده غیرنمایندگی بخرد، زیرا اولا خودروی وارداتی نیاز چندانی به خدمات نداشته و از سوی دیگر خدمات گارانتی مناسبی نیز از سوی شرکت‌ها ارائه نمی‌شود.    رییس انجمن صنفی کارفرمایی وارد‌کنندگان خودرو ادامه داد: نکته‌ مهمی که دراین زمینه وجود دارد این است که گارانتی خودروهای وارداتی، بین‌المللی است و نمایندگی‌های هر خودروساز خارجی در هر جای دنیا موظف به ارائه خدمات به آن هستند.    او ادامه داد: تا سال گذشته نمایندگی‌های رسمی خودروسازان خارجی می‌گفتند ما تحریم هستیم و ارتباطی با شرکت‌های خودروساز مادر نداریم، بنابراین نمی‌توانیم به خودروهایی که از سوی ما وارد نشده، خدمات گارانتی بدهیم با این حال هم‌اکنون تحریم‌ها در حال لغو شدن است و دیگر نباید بهانه‌ای داشته باشند بنابراین نمایندگی‌های رسمی خودروسازان خارجی موظف به ارائه خدمات گارانتی به تمام خودروهای وارد شده به کشور بوده و حتی نباید مبلغ فعلی سه درصد را نیز برای ارائه‌ خدمات گارانتی، از وارد‌کنندگان غیررسمی اخذ کنند.     آپشن‌دار کردن خودروها در سوله‌ای در امارات!     رضایی در پاسخ به این‌که برخی وارد‌کنندگان آپشن‌ها را در ایران یا کشورهای حاشیه خلیج فارس به خودروهای وارداتی اضافه می‌کنند و این آپشن‌ها اصلی نیست، اظهار کرد: در امارات در منطقه عبیر سوله‌ای است که خودروی مدل پایه و بدون آپشن را ابتدای سوله تحویل می‌دهید و دو ساعت بعد انتهای سوله خودرو را به صورت فول‌آپشن تحویل می‌گیرید.    وی با بیان این‌که کارگران هندی و بنگالی در این سوله مشغول به کار هستند، خاطرنشان کرد: من خودم دیدم که نشان ایربگ را به صورت داغی روی بدنه خودرو هک می‌کردند و به عنوان مثال خودروی دو ایربگ را تبدیل به خودروی هشت ایربگه می‌کردند، در حالی که خودرو تنها دارای دو ایربگ بود.    رییس انجمن صنفی کارفرمایی وارد‌کنندگان خودرو تصریح کرد: چنین اقداماتی و دست زدن به آپشن‌های خودرو، بازی کردن با جان مردم است به همین دلیل اعضای این انجمن در فاکتور فروش محصولات خود آپشن‌های خودرو را با جزییات قید می‌کنند تا کسی نتواند در ایران آپشن‌های غیرواقعی را به آن اضافه کرده و مصرف‌کنندگان را فریب دهد.     200 میلیارد تومان کلاهبرداری شرکت‌های لیزینگ خودرو     رضایی گفت: طبق برآورد ما در حدود یک سال اخیر 10 تا 12 شرکت فروشنده اقساطی خودرو اقدام به کلاهبرداری کرده‌اند که حدود پنج هزار شاکی داشته و مبلغ کلاهبرداری حدودا 200 میلیارد تومان بوده است.    وی با بیان این‌که برخی از افراد سعی کردند که شرکت‌های لیزینگ کلاهبردار را به عنوان وارد‌کنندگان غیررسمی خودرو مطرح کنند، خاطرنشان کرد: کسانی که به دنبال انحصاری ‌شدن واردات خودرو هستند می‌خواهند اینگونه القاء کنند که کلاهبرداری از سوی واردکنندگان غیر نمایندگی صورت گرفته است.    وی ادامه داد: این در حالی است که هیچ کدام از این شرکت‌های کلاهبردار خودشان وارد‌کننده نبوده‌اند، بنابراین در این زمینه پیشنهادی را به حدود 10 نفر از مسوولان مربوطه ارسال کردیم که کمیته‌ای در این انجمن با عضویت 10 مسوول دولتی از جمله نماینده دادستانی، پلیس، وزارت ارشاد و ... یک نماینده از این انجمن تشکیل شود تا آگهی پیش‌فروش خودروها در رسانه‌ها را رصد کرده و صلاحیت شرکتها برای فروش اقساطی خودرو را تایید کنند.    رییس انجمن صنفی کارفرمایی وارد‌کنندگان خودرو افزود: طبق بررسی‌های ما 80 درصد مدیران عامل شرکت‌های لیزینگ خودروی کلاهبردار، در گذشته نیز سابقه محکومیت کیفری داشته‌اند بنابراین با تشکیل کمیته بررسی صلاحیت به راحتی می‌توان با دریافت سوء‌ پیشینه از فعالیت مجدد کلاهبرداران در این حوزه جلوگیری کرد.    رضایی خاطرنشان کرد: با این حال 90 درصد از مسوولانی که این پیشنهاد را برایشان فرستاده‌ایم پاسخی به آن ندادند و از زیر اجرای آن شانه خالی کردند، بنابراین در صورت ادامه‌ شرایط فعلی، کلاهبرداری‌ها همچنان ادامه خواهد داشت. این در حالی است که در میان شرکت‌های کلاهبردار تنها شرکت نگین خودروی آفتاب سرمایه ثبتی بالایی داشته و مابقی سرمایه ثبتی‌شان یک میلیون تومان بوده است.     سعی کردیم جلوی انحصاری شدن واردات خودرو را بگیریم     وی با بیان اینکه به دنبال شرایط محدود‌کننده سال گذشته، انجمن کارفرمایان وارد‌کننده خودرو تشکیل شد، خاطرنشان کرد: سعی کردیم جلوی طرح انحصاری شدن واردات خودرو را بگیریم و جلسات زیادی با وزارت صنعت و رییس شورای رقابت برگزار شد.    رضایی ادامه داد: تلاش زیادی برای جلوگیری از ثبت این انجمن کردند، زیرا آن‌را موازی‌کاری با انجمن وارد‌کنندگان فعلی در اتاق بازرگانی ثبت شده می‌دانستند.     کمپین نخریدن خودروی داخلی به ضرر ما تمام شد     رییس انجمن صنفی کارفرمایی وارد‌کنندگان خودرو گفت: شاید خیلی‌ها فکر کنند نخریدن خودروی داخلی تنها به ضرر خودروسازان داخلی است، اما این موضوع کل بازار خودروهای وارداتی و داخلی را دچار چالش کرده است.    رضایی با بیان این‌که این کمپین کار وارد‌کنندگان خودروهای چینی بوده است، خاطرنشان کرد: کسانی که به این کمپین دامن می‌زدند، وارد‌کنندگان خودروهای چینی بودند که در دو سه ماهه اول و اوج کمپین، خودروهایشان را با تخفیف 20 درصدی عرضه کرده و سود خوبی نیز کردند و توانستند خودروهایشان را بفروشند.     ,اقتصادي - خودرو,جزییات جدید از واردات خودرو با ارز دارو,سه‌شنبه ۲۱ مهر ۱۳۹۴ - ۱۲:۴۵,"ارز,خودرو,دارو"
عضو انجمن واردکنندگان خودرو گفت: ما نه استفاده‌کننده از ارز دارو بودیم و نه ارائه‌کننده این ارز، بنابراین اطلاعاتی در مورد مباحث مطرح شده مبنی بر واردات خودرو با ارز دارو ندارم.    به گزارش خبرنگار ایسنا، عبدالرضا فهیمی در نشستی خبری در پاسخ به پرسشی مبنی بر اینکه وزیر بهداشت وقت دولت دهم در سال 1391 به واردات خودرو با ارز دارو اعتراض کرده بود، این کار از سوی چه کسانی صورت گرفت؟ اظهار کرد: ما نه استفاده‌کننده از ارز دارو بودیم و نه ارائه‌کننده این ارز، بنابراین اطلاعاتی در مورد مباحث مطرح شده مبنی بر واردات خودرو با ارز دارو ندارم.  وی ادامه داد: واقعیت این است که سطح سیاست‌زدگی در اقتصاد کشور افزایش یافته و هر موضوعی را می‌خواهیم به موضوع سیاسی وصل کنیم. اقتصاد پدیده سیاسی شده و بخشی از رکود فعلی نیز ناشی از سیاست‌زدگی اقتصاد است.    عضو انجمن واردکنندگان خودرو در پاسخ به اینکه کمیسیون اصل 90 مجلس در گزارشی برخی تخلفات واردکنندگان خودرو از جمله واردات خودرو با ارز مرجع 1226 تومانی و فروش آن با نرخ ارز آزاد را تایید کرده است، شما در سال 1391 محصولاتی که با ارز 1226 وارد کردید را با چه نرخی فروختید؟ اظهار کرد: ما در آن سال با هر ارزی که خودرو وارد کردیم با همان نرخ نیز فروختیم و بعضا نیز به دلیل افزایش نرخ ارز متضرر شدیم.    وی در پاسخ به سوال دیگری مبنی بر اینکه گفته می‌شود برخی واردکنندگان خودرو از کمپین تحریم خودروهای داخلی استفاده کرده‌اند، خاطرنشان کرد: این اتهام است و وقتی تحت فشار باشید می‌توانید هر عاملی را برجسته کنید. کلاس قیمتی خودروهای ما رقیب خودروهای داخلی نیست. باید نیاز مصرف‌کنندگان دیده شده و برآورده شود در آن صورت به جای آنکه همدیگر را متهم کنیم، بهتر است به این موضوع توجه کنیم.    فهیمی ادامه داد: البته هم‌اکنون خودروهای چینی که اکثریت‌شان حجم موتوری کمتری از 2000 سی‌سی دارند تعرفه واردات‌شان پایین و 40 درصد است به همین دلیل خودروهای چینی توانسته‌اند به عنوان رقیب خودروهای داخلی وارد شوند در حالیکه دولت باید با تغییر تعرفه‌ها، رقابت را به سوی خودروهای با قیمت بالاتر سوق دهد.    وی با بیان اینکه در حال حاضر تعریف صورت گرفته از خودروهای لوکس نادرست است، تصریح کرد: اینکه مبنای تعریف لوکس بودن یا نبودن خودرو، حجم موتور آن باشد درست نیست. در حال حاضر خودروی بسیار لوکس با حجم موتور کمتر از 2500 سی‌سی وارد می‌شود اما خودروی معمولی با حجم موتور بالای 2500 سی‌سی نمی‌تواند وارد شود.    عضو انجمن واردکنندگان خودرو ادامه داد: این در حالی است که براساس عرف موجود خودروهای سایز متوسط با ارزش بالای 70 هزار دلار و خودروهای شاسی‌بلند با قیمت بالای 100 هزار دلار لوکس محسوب می‌شوند بنابراین معیار لوکس بودن خودرو، ابعاد و کلاس آن است نه حجم موتور.    وی در پاسخ به اینکه چند درصد خودروهای تویوتای وارد شده در پنج ماهه نخست امسال از سوی نمایندگی رسمی و چند درصد از سوی واردکنندگان متفرقه وارد شده است؟ گفت: امسال 45 درصد خودروهای تویوتا از سوی نمایندگی رسمی و 55 درصد ازسوی واردکنندگان متفرقه وارد شده است.    در این نشست کوروش مرشد سلوک - عضو هیات مدیره شرکت ایرتویا، اظهار کرد: در زمانی وزیر صنعت، معدن و تجارت طبق بخشنامه‌ای اجازه واردات خودرو از سوی عاملیت‌های فروش را صادر کرد به‌گونه‌ای که بازرگانان می‌توانند بروند از نمایندگی‌های فعال در کشورهای همسایه، نمایندگی فروش بگیرند و به عنوان نمایندگی دسته دوم فعالیت کنند.    وی در پاسخ به اینکه در این صورت عاملیت فروش که قراردادی با شرکت خودروساز خارجی منعقد نکرده، چگونه می‌تواند استانداردها و دانش فنی سرویس و تعمیر خودروهای مربوطه را از خودروساز خارجی اخذ و به داخل کشور منتقل کند؟ خاطرنشان کرد: یکی از موارد مذاکره با وزارت صنعت، معدن و تجارت همین است که این امکان را ایجاد نکنند زیرا از این طریق خودرویی وارد می‌شود که از سوی نمایندگی رسمی وارد نشده و باعث ایجاد مشکلاتی برای مصرف‌کننده خواهد شد. در این زمینه مکاتباتی از طریق انجمن واردکنندگان خودرو با وزارت صنعت، معدن و تجارت صورت می‌گیرد تا به این شکل نمایندگی واردات خودرو واگذار نشود.       ,اقتصادي - خودرو,اطلاعی از واردات خودرو با ارز دارو ندارم,دوشنبه ۳۰ شهریور ۱۳۹۴ - ۱۳:۴۷,"خودرو,قيمت خودرو"
مدیرکل سیاسی وزارت کشور با بیان اینکه قانون انتخابات مجلس شورای اسلامی اشکالاتی دارد گفت: این اشکالات باید در یک فضای کارشناسی و نه در یک فضای سیاسی اصلاح شود.    محمدامین رضازاده در گفت‌وگو با خبرنگار سیاسی خبرگزاری دانشجویان ایران(ایسنا)، با اشاره به برخی اشکالات و نواقص موجود در قانون انتخابات مجلس شورای اسلامی اظهار کرد: اکنون در کشور شرایط عمومی برای اصلاح قانون انتخابات و به روز کردن آن فراهم است.    وی همچنین افزود: پیش‌نویس قانون انتخابات تهیه شده و با توجه به تصویب سیاست‌های کلی انتخابات، وزارت کشور دست نگه داشته تا مصوبه مجمع تشخیص مصلحت نظام به تائید رهبری برسد و سپس قانون انتخابات مجلس شورای اسلامی در چارچوب همان سیاست‌ها تهیه شود.    متن کامل گفت و گوی محمدامین رضازاده مدیرکل سیاسی وزارت کشور درباره قانون انتخابات مجلس به شرح زیر است:     رهبری و رییس‌جمهور بر ضرورت اصلاح قانون انتخابات تاکید دارند     مدیر کل سیاسی کشور با اشاره به اینکه در این انتخابات زوایای بیشتری از اشکالات قانون انتخابات آشکار شد اظهار کرد: رهبری، رئیس جمهور و وزیر کشور و صاحب‌نظران مختلفی به این اشکالات اشاره کردند و بر ضرورت اصلاح قانون انتخابات تاکید کردند. اکنون در کشور شرایط عمومی برای اصلاح قانون انتخابات و به روز کردن آن فراهم است. البته سیاست‌های کلی انتخابات توسط مجمع تشخیص مصلحت نظام تصویب و محضر رهبر انقلاب فرستاده شده است. وزارت کشور و دولت هم لایحه جامع انتخابات را در دستور پیگیری دارد.    رضازاده همچنین درباره برخی از اشکالات قانون انتخابات اظهار کرد: در قانون انتخابات شوراهای شهر و روستا اکثریت نسبی ملاک رای‌آوری است؛ در انتخابات ریاست جمهوری اکثریت مطلق و در انتخابات مجلس شورای اسلامی، ملاک کسب 25 درصد از آرای یک حوزه است. به لحاظ حقوقی بحث های زیادی مطرح است که انتخابات ما باید با چه سازوکاری انجام شود. به طور مثال در انتخابات مجلس یک نماینده باید حداقل 25 درصد از آرای حوزه انتخابیه خود را به دست آورد و وقتی این آرا را به دست آورد نماینده تمام صد در صد رای دهندگان می‌شود در حالیکه 75 درصد به او رای ندادند. اینکه اکثریت نسبی خوب است یا اکثریت مطلق باید بحث شود و بهترین شیوه برگزیده شود.    وی هم‌چنین خاطر نشان کرد: در برخی کشورها یک آستانه رای وجود دارد مثلا می‌گویند اگر حزبی ده درصد آرا را کسب کرد می‌تواند در مجلس کرسی داشته باشد حتی در برخی از کشورها رای یک درصدی هم می‌تواند موجب راه یابی حزب به پارلمان شود. این‌ها باید درقانون انتخابات ما بحث شود. اکنون مثلا نماینده اول تهران با بیش از یک میلیون و 600 هزار رای با نماینده یک اقلیت دینی با بیش از بیست هزار رای دارای یک رای در مجلس بوده و اجازه دارند در تمام امور کشور اظهار نظر کنند. باید بحث شود که نماینده‌ای با مثلا هفت هزار رای با نماینده‌ای که بیش از یک میلیون و 600 هزار رای آورده است باید برابر باشد یا خیر.       رضازاده مدیر کل سیاسی وزارت کشور      با تقویت احزاب به سمت نظام انتخاباتی حزبی پیش برویم   مدیرکل سیاسی وزارت کشور در بخش دیگری از اظهارات خود گفت:‌ در شهرهای کوچک امکان شناسایی نامزدهای انتخابات وجود دارد اما در کلان شهرها و شهری مثل تهران با هفت یا هشت میلیون نفر واجد شرایط رای، شناسایی افراد سخت است در اینجا بحث نظام انتخابات حزبی مطرح می‌شود ولی آیا در کشور ما احزاب به درجه ای رسیده اند که بتوانند افراد را به مردم معرفی کنند؟ این‌ها بخشی از مسائلی است که باید در قانون انتخابات مدنظر قرار گیرد.    وی در پاسخ به این پرسش که آیا ابتدا باید احزاب تقویت شود تا نظام انتخاباتی ما حزبی شوند یا ابتدا قانون انتخابات حزبی ایجاد شود گفت:‌ این مسأله به هم مرتبط است از سویی باید فرهنگ کار حزبی در جامعه تقویت شود و ذهنیت منفی نسبت به احزاب از بین برود. ما در کشور 242 حزب داریم که این تعداد در دنیا بی نظیر است اما فقط تعدادی از این احزاب توانستند در حد حزب ملی نقش‌آفرینی می‌کنند و بسیاری از آن‌ها هنوز در شهرستان‌ها دفتری ندارند. هنوز ما شاهد چرخش نخبگان در این احزاب نیستیم و مثلا یک نفر بیست سال دبیرکل یک حزب است. خود اعضای احزاب هم انگیزه فعالیت در حزب ندارند و آموزش لازم برای احزاب وجود ندارد و این احزاب تقریبا در ایام انتخابات فعال می شوند که این اشکالات باید رفع شود. از سویی قانون و زیرساخت لازم برای تقویت احزاب تهیه شود تا به سمت نظام انتخابات حزبی برویم.    رضازاده در ادامه با بیان اینکه اکنون ما روشی بینابینی داریم خاطر نشان کرد: در تهران تقریبا انتخابات حزبی بوده و مردم به لیست ها رای می‌دهند . در کلان شهرها هم تا حدی رقابت لیستی وجود دارد اما در شهرهای کوچک هنوز این اتفاق نیفتاده است. به هر حال ما چاره ای نداریم جز اینکه به سمت تقویت احزاب ملی برویم تا آن‌ها فعال شده و خود رابه مردم بشناسانند و مردم بر اساس همین شناخت به آن‌ها رای دهند.  وی هم‌چنین با اشاره به اینکه ما هر چه از رقابت حزبی و سیاسی دور شویم به دام رقابت های قومی، مذهبی و طایفه ای می افتیم افزود:‌ متاسفانه در این انتخابات در بعضی از شهرها این وضعیت پیش آمد و گاهی اختلاف حتی به شهر و روستا یا اختلاف شهر با شهر یا اختلاف طایفه ای هم کشیده شد. این چنین رقابتی برخلاف وحدت و انسجام ملی است. باید رقابت‌ها سیاسی شده و از رقابت‌های قومی و طایفه ای فاصله بگیریم.     هم رویه شورای نگهبان اصلاح شود هم ماده قانونی شرایط ثبت‌نام کنندگان   رضازاده درباره انتقاد به تعداد زیاد ثبت‌نام کنندگان در انتخابات مجلس و اینکه آیا این قانون در این بخش نیاز به اصلاح دارد یا خیر؟ اظهار کرد: این حق افراد است که اگر طبق قانون شرایط لازم را دارند در انتخابات ثبت‌نام کنند. این اظهارنظرها که تعداد بالای ثبت‌نام‌کنندگان در انتخابات برای ایجاد هزینه برای نظام است، بدبینانه ترین نگاه نسبت به افرادی است که به دعوت مسئولان در انتخابات شرکت کردند و به دنبال جذب مشارکت و رقابت بودند. این تهمت است بگوییم آن‌ها قصد ایجاد هزینه برای نظام را داشتند به هر حال ما فیلتری به نام قانون داریم و هر کسی که شرایط لازم را نداشته باشد رد صلاحیت می‌شود. بنابراین نباید فراتر از قانون برای کسی محدودیت قائل شویم. از سویی این قانون هم اشکالاتی دارد که باید اصلاح شود.    وی در ادامه در پاسخ به این سوال که آیا صرفا قانون انتخابات مجلس درباره شرایط ثبت نام کنندگان باید اصلاح شود یا رویه شورای نگهبان در بررسی صلاحیت‌ها، گفت:‌ هر دو باید اصلاح شود . قانون باید به گونه ای اصلاح شود تا کسانی که شرایط لازم را ندارند ورود نکنند و شورای نگهبان هم باید ظرفیت و امکاناتش رامتناسب با قانون موجود فراهم کند. شورای نگهبان و هیأت‌های نظارت از سوابق بسیاری از افرادی که ثبت نام کردند، بی‌اطلاع نبودند و پیش‌بینی شده بود که بسیاری از افراد شناخته شده وارد عرصه انتخابات می شوند و سوابق آن‌ها هم از قبل تهیه شده بود. افراد جدیدی هم آمدند از فیلترهای خاصی عبور کردند . هیأ‌ت‌های اجرایی که از معتمدان مردم هستند همه ثبت نام کنندگان را می شناسند و به جز تهران شناسایی این افراد در شهرستان‌ها کار سختی نیست. به هر حال شورای نگهبان باید امکانات لازم را برای شناسایی افراد تهیه کند.     تحقیقات محلی براساس قانون و مستندات انجام می‌شود   رضازاده درباره انتقاد به بحث تحقیقات محلی در مرحله بررسی صلاحیت های نامزدها نیز گفت:‌ اعضای هیأت اجرایی از معتمدان محلی هستند که مورد تائید فرماندار و هیأت‌های نظارت هستند پس می‌توانند تحقیقات محلی را بر اساس قانون انجام دهند و قانون هم نحوه تحقیقات محلی را مشخص کرده است و باید این تحقیقات مستند باشد. سند هم از نظر حقوقی شرایط خاص خود را دارد.       رضازاده مدیر کل سیاسی وزارت کشور      مجازات در نظر گرفته شده برای تخلفات انتخاباتی بازدارنده نیست   مدیر کل سیاسی وزارت کشور درباره بازدارنده نبودن مجازات در نظر گرفته شده در قانون انتخابات مجلس شورای اسلامی هم خاطر نشان کرد: مبحث مجازات در قانون انتخابات باید بررسی و اصلاح شود. در ایام تبلیغات انتخابات نمی‌شود کسی را احضار کرد و وقتی تخلفی بررسی و حکمی صادر می‌شود دیگر کار از کار گذشته است. این مجازات های در نظر گرفته شده بازدارنده نیست و حتما باید اصلاح شود.     نحوه مقابله با پول‌های کثیف به کار کارشناسی بیشتری نیاز دارد   وی هم‌چنین در پاسخ به این پرسش که آیا نحوه مقابله با پول‌های کثیف در قانون جدید انتخابات در نظر گرفته شده است گفت: این مسأله در مجلس نهم مسکوت مانده است که باید با کار کارشناسی بیشتر و پخته‌تربررسی شود و مراحل قانونی خودرا طی کند. موضوع مقابله با پول‌های کثیف می‌تواند ابتدا به صورت لایحه ای در مجلس بررسی و تصویب شود سپس در قانون انتخابات گنجانده شود.     همچنان برای برگزاری انتخابات الکترونیک با شورای نگهبان اختلاف داریم     رضازاده هم‌چنین درباره دلیل برگزار نشدن انتخابات الکترونیکی و اینکه انتخابات ریاست‌جمهوری در سال96 الکترونیکی برگزار خواهد شد یا خیر؟ اظهار کرد: انتخابات الکترونیکی در بسیاری از کشورها وجود دارد اما باید محاسن و معایب آن را در نظر بگیریم و شرایط کشور، زیرساخت‌ها و ابزارهای آن، امکانات فنی، سخت افزارها و نرم افزار مورد نیاز آن را بسنجیم. به هر حال وزارت کشور برای برگزاری انتخابات الکترونیکی با شورای نگهبان اختلاف دارد. شورای نگهبان به لحاظ نگرانی‌های امنیتی فعلا اقناع نشده است که انتخابات را الکترونیکی برگزار کند.     دو راه برای حل مشکل مینو خالقی پیشنهاد کرده‌ایم   مدیر کل سیاسی وزارت کشور در خصوص اختلاف پیش آمده در مورد وضعیت مینوخالقی نیز گفت:‌ یک اختلاف حقوقی بین شورای نگهبان و وزارت کشور به وجود آمده که در حال طی مراحل خود است. شورای نگهبان بر اساس نظارت استصوابی خود آرای این فرد را ابطال کرده در حالیکه صحت انتخابات حوزه اصفهان را تائید کرده است. پیشنهاد داده‌ایم که مجلس درباره حوزه اختیارات شورای نگهبان، قانون را تفسیر کرده و اعلام کند که آیا نظارت استصوابی پس از آرای حوزه قابل قبول است یا خیر؟ راه دیگر این است که اعتبارنامه این فرد در مجلس بررسی شود.     قانون انتخابات ما نکات بسیار مترقی هم دارد     وی با بیان اینکه پیش نویس قانون انتخابات تهیه شده است تصریح کرد: هم زمان با تهیه این پیش‌نویس سیاست‌های کلی انتخابات در مجمع تشخیص مصلحت مطرح شد بنابراین ما دست نگه داشتیم تا مصوبه مجمع به تائید رهبری برسد و ما قانون انتخابات را در چارچوب همان سیاست‌ها تهیه کنیم.    مدیر کل سیاسی وزارت کشور هم‌چنین خاطر نشان کرد: البته همین قانون انتخابات مجلس مشکل جدی و اساسی ندارد. در ابتدا تعداد زیادی از شرکت کنندگان در این دوره از انتخابات محل بحث و اختلاف شد و نمی‌شود صرفا با این دلیل دنبال تغییر قانون انتخابات باشیم . قانون انتخابات ما نکات بسیار مترقی هم دارد ولی اشکالاتی هم دارد و ما باید در یک فضای کارشناسی و نه در یک فضای سیاسی به دنبال تصویب قانون جدید باشیم.    رضازاده در پایان تاکید کرد: یک قانون خوب قانونی است که شفاف بوده و غیرقابل تفسیر باشد ما باید در اصلاح قانون انتخابات به همین سمت پیش برویم.    تهیه و تنظیم: محسن فرامرزی     ,سياسي - سياست داخلي,شرایط عمومی کشور برای اصلاح قانون انتخابات مجلس فراهم است,یکشنبه ۲۶ اردیبهشت ۱۳۹۵ - ۰۸:۳۱,"انتخابات مجلس دهم,وزارت کشور"
رییس انجمن ملی حمایت از حقوق مصرف‌کنندگان گفت: با گذشته حدود سه سال از واردات خودرو با ارز دارو هنوز گزارشی از نحوه رسیدگی به این موضوع و ابعاد تخلفات صورت گرفته، منتشر نشده است.    محمد جعفری در گفت‌وگو با خبرنگار ایسنا، اظهار کرد: شاهد بودیم که وزیر وقت دولت دهم در سال 1391 به واردات خودرو با ارز دارو اعتراض کرد آن هم در حالی‌که برخی بیماران در کشور دچار مشکل کمبود دارو بودند.    وی با بیان اینکه تخلف صورت گرفته تخلف بزرگی است و نباید به راحتی از آن گذشت، خاطرنشان کرد: باید بررسی شود که چه کسانی و چگونه با ارز دارو، خودرو وارد کردند و به بهای ایجاد خطر برای بیماران، جیب خود را پر کردند.    رییس انجمن ملی حمایت از حقوق مصرف‌کنندگان ادامه داد: با توجه به اینکه این موضوع از سوی مقامی در سطح وزیر مطرح شده، وقوع چنین تخلفی محرز است و باید به آن رسیدگی شود.    وی افزود: مطمئنا در سازمان‌هایی چون گمرک و بانک مرکزی آمار چگونگی ارائه ارز به واردکنندگان در سال‌های گذشته موجود است بنابراین با یک بررسی ساده می‌توان به حقایق در این زمینه دست یافت و مردم را نیز آگاه کرد.    جعفری با بیان اینکه علاوه بر واردات خودرو با ارز دارو، واردات این محصولات با ارز مرجع 1226 تومانی و فروش آن با ارز آزاد 3500 تومانی نیز از تخلفات محرز برخی شرکتهای واردکننده خودرو بوده است، تصریح کرد: این موضوع نیز در گزارش مجلس شورای اسلامی مورد تایید قرار گرفته و باید با واردکنندگان متخلف در این زمینه نیز برخورد شود زیرا چنین تخلفاتی مستند بوده و مشمول مرور زمان نمی‌شود.     ,اقتصادي - خودرو,از واردات خودرو با ارز دارو چه خبر؟!,شنبه ۱۸ مهر ۱۳۹۴ - ۰۹:۳۱,"خودرو,قيمت خودرو,بازار خودرو"
در سالی که گذشت کیفرخواست پرونده واردات خودرو با ارز دارو صادر شده و متهمان در آستانه محاکمه قرار گرفتند.    به گزارش خبرنگار ایسنا، مرضیه وحید دستجردی - وزیر وقت بهداشت و درمان - در سال 1391 از تخلف صورت گرفته مبنی بر استفاده از ارز دارو برای واردات خودرو به کشور، پرده برداشت.    اظهارات وزیر وقت بهداشت و درمان انتقاد برخی کارشناسان از تخلف صورت گرفته در این زمینه را به دنبال داشت، کارشناسانی که خواستار پیگیری این موضوع و برخورد با متخلفان بودند.    در این زمینه برخی کارشناسان عنوان کرده بودند که باید بررسی شود چه کسانی و چگونه با ارز دارو، خودرو وارد کردند و به بهای ایجاد خطر برای بیماران، جیب خود را پر کردند.    به دنبال چنین انتقاداتی مهر ماه سال گذشته (1394) رییس انجمن صنفی کارفرمایی وارد‌کنندگان خودرو جزییات جدیدی از واردات خودرو با ارز دارو در سال 1391 مطرح و از صدور کیفرخواست این پرونده در دادسرای قضایی کارکنان دولت خبر داد.    میثم رضایی در این زمینه عنوان کرد: موضوع واردات خودرو با ارز دارو موضوعی سیاسی است . در یک مقطع سه یا چهار ماهه در سال 1391 این اتفاق افتاد که البته جلویش را گرفتند... کیفرخواست این پرونده نیز صادر شده است و می‌توانیم جزییات آن را از دادسرای قضایی کارکنان دولت پیگیری کنیم.    در این شرایط باید دید در سال جدید سرنوشت پرونده واردات خودرو با ارز دارو به کجا رسیده و چه حکمی برای متهمان که در یک قدمی محاکمه قرار گرفته‌اند، صادر خواهد شد.     ,اقتصادي - خودرو,کیفرخواست واردات خودرو با ارز دارو صادر شد,سه‌شنبه ۳ فروردین ۱۳۹۵ - ۱۰:۱۳,
درپی انتشار خبر شکنجه یک زن طی 21 روز در مشهد، شهیندخت مولاوردی به مدیرکل امور زنان و خانواده استان دستور پیگیری وضعیت این زن را داد.  به گزارش سرویس زنان خبرگزاری دانشجویان ایران(ایسنا)، معاون رییس جمهوردر امور زنان و خانواده در کانال خبری خود در تلگرام نوشت: تنها یک روز بعد از روز پدر با این خبر هولناک و باور نکردنی مواجه می‌شویم. بلافاصله لینک خبر را به اطلاع مدیر کل امور زنان و خانواده استان مربوطه می رسانم و در جواب در جریان پیگیریهای انجام شده قرار می گیرم.  مطالعه گزارش ارسالی که توسط خبرنگار اجتماعی ایسنا تنظیم شده است را به دلیل شدت و وسعت خشونت اعمال شده علیه اعظم و دو دخترش در ٢١ روز، فقط تا نیمه آن می توانم ادامه دهم و به دنبال علت این همه سبعیت غیرعادی سریع گزارش را مرور می کنم و به آنچه که حدس می زدم می رسم: اعتیاد این بلای خانمانسوز !     ,اجتماعي - جوانان و زنان,دستور مولاوردی برای پیگیری وضعیت زن شکنجه‌دیده در مشهد,شنبه ۴ اردیبهشت ۱۳۹۵ - ۱۲:۴۱,"معاون رئیس‌جمهور در امور زنان و خانواده,زنان,معاونت امور زنان"
دبیر انجمن قطعه‌سازان ایران گفت: با گشایش‌های ایجاد شده در دوره پسابرجام کیفیت خودروهای داخلی به تدریج بهبود خواهد یافت.    ساسان قربانی در گفت‌وگو با ایسنا، اظهار کرد: با اجرایی شدن برجام خودروسازان و قطعه‌سازان در جهت همکاری با شرکت‌های مطرح بین‌المللی حرکت می‌کنند.    وی با بیان اینکه به تدریج واردات قطعات خودرویی از چین در حال کاهش است، خاطرنشان کرد: واردات قطعات از شرکت‌های معتبر اروپایی جایگزین قطعات چینی خواهد شد.    دبیر انجمن قطعه‌سازان ایران ادامه داد: خودروسازان و قطعه‌سازان بر همکاری با شرکتهای صاحب نام بین‌المللی و اروپایی متمرکز شده‌اند که این موضوع انتقال تکنولوژی و رشد کیفیت را به دنبال خواهد داشت.    وی افزود: با توجه به روند موجود مصرف‌کنندگان به تدریج از اواخر تابستان امسال شاهد بهبود کیفیت خودروهای داخلی و از بین رفتی مشکلات فعلی خواهند بود.    قربانی با بیان اینکه در کنار رشد کیفیت خودروهای تولیدی، کیفیت خدمات ارائه شده در شبکه خدمات پس از فروش خودروسازان نیز بهبود خواهد یافت، تصریح کرد: مهمترین شرط خودروسازان و قطعه‌سازان داخلی برای همکاری با شرکتهای خارجی، سرمایه‌گذاری و انتقال تکنولوژی است که باعث رشد کیفیت محصولات تولیدی در کشور خواهد شد.     ,اقتصادي - خودرو,کیفیت خودروهای داخلی بهبود می‌یابد,یکشنبه ۲ خرداد ۱۳۹۵ - ۰۲:۵۶,"قطعه,قطعه‌سازی"
صدای دوستانه مهران دوستی خاموش شد؛ خبری سنگین و جانسوز که یک سال پیش در چنین روزی به دشواری به باور نشست.  امروز دوم خرداد ماه، اولین سالروز درگذشت مهران دوستی است؛ گوینده‌ای که با صدای مخملی‌اش با شنوندگان رادیو اینگونه سخن می‌گفت، سلام، من مهران دوستی، با همه آن‌هایی که اخم می‌کنند و نمی‌خندند قهرم! ... نه، نه شوخی کردم، ما با هیچکس قهر نیستیم، ولی اخم‌هایتان را باز کنید.  برنامه‌های مرحوم دوستی تا آخرین روزهای فوتش پر بود از چنین جملاتی.    مهران دوستی در حالی که سی‌وسومین سال حضور در رادیو را می‌گذراند و در این مدت توانسته بود با اجرای برنامه‌هایی چون نشانی، عصر پرتقالی، رادیو من و کافه رادیو شنوندگان بسیاری را جذب این رسانه کند، صبح شنبه (دوم خرداد ماه 94) در سن 59 سالگی به طور ناگهانی درگذشت.  دوستی در بسیاری از برنامه‌های ارزشی، دینی و فرهنگی اجرا داشت و یکی از اصلی‌ترین گویندگان رادیو بود. مهران دوستی با آن صدای مخملی و اثرگذارش برای پیام انقلاب حرکت کرد و صدای ماندگارش همیشه در تاریخمان ثبت شد.    یکی از ویژگی‌های مهران دوستی این بود که هیچ‌وقت کتاب از دستش نمی‌افتاد و از صدای ویژه‌اش درست استفاده می‌کرد و شاید به جرأت بتوان گفت، رادیو جوان با صدای مهران دوستی رنگ و بویی متفاوت می‌گرفت.  دوستی در چند سال اخیر به عنوان گوینده‌ برتر رادیو و نماینده‌ ایران در ABU (اتحادیه رادیو تلویزیونی آسیا - اقیانوسیه) انتخاب شده بود.         خبرنگار سرویس تلویزیون و رادیو ایسنا همزمان با اولین سالگرد درگذشت مهران دوستی، به گفت‌وگویی با فرهنگ جولایی از تهیه‌کنندگان پیشکسوت رادیو که دوستی دیرینه‌ای هم با این هنرمند داشته است، پرداخت.    این تهیه‌کننده باسابقه درباره‌ی درگذشت زنده‌یاد مهران دوستی پس از یک سال گفت: دلم برای مهران دوستی تنگ شده است. ما سال‌ها با هم سفر رفتیم، برنامه‌های رادیوکیش را به راه انداختیم. برنامه زنده عصر جمعه با رادیو را شروع کردیم، راه شب را داشتیم و همه اینها برای من خاطره است.     او که پدیده بود اما...     جولایی درباره‌ی نبود مهران دوستی در رادیو پس از یک سال مطرح کرد: اگر 10 سال پیش بود کمبود او بیشتر حس می‌شد. مهران دوستی با این‌که پدیده بود و توانمند بود، اما چون مخاطب رادیو ریزش داشته است شاید کمبود از دست رفتن این هنرمند کمتر حس شود.    وی گفت: در حال حاضر دیگر کسی رادیو گوش نمی‌کند اینقدر رادیو از لحاظ شنونده ریزش داشته است که حتی با وجود پدیده‌ای همچون مهران دوستی نبودش احساس نمی‌شود.      جولایی با بیان این‌که مهران دوستی در نوع خود پدیده بود، اظهار کرد: او گرداننده خوبی بود صدای ویژه‌ای داشت و برای هر برنامه‌ای مناسب بود و از لحاظ صدا و اجرای برنامه‌های زنده و تولیدی در نوع خود یک پدیده بود.      او در پاسخ به این پرسش که رادیو تا چه میزان تلاش می‌کند سرمایه‌های خود را در زمانی که در قید حیات هستند حفظ کند، بیان کرد: رادیو تلاشی نمی‌کند، تا زمانی که آدم‌هایش هستند و به درد می‌خورند به آنها توجه می‌کند، اما وقتی احساس می‌کند که کارایی ندارد آن را فراموش می‌کند.      وی با اشاره به همکاری‌هایش با مهران دوستی که به سال 1363 بر می‌گردد، گفت: مهران دوستی که از رشت آمد، گوینده جوان و توانمندی بود. برنامه زنده عصر جمعه با رادیو را شروع کردیم همچنین برنامه راه شب را با یکدیگر کار می‌کردیم و برنامه‌های ویژه زیادی را با یکدیگر کار کردیم.     دوستی هیچ گاه کم نمی‌آورد     جولایی برنامه رادیو جبهه را نیز از جمله برنامه‌هایی عنوان کرد که سال‌ها پیش با مهران دوستی کار کرده‌ است و گفت: مهران دوستی همه‌جا موفق بود و هیچ گاه کم نمی‌آورد. او بعدها صاحب نظر شد و در کارش موفق بود.      این تهیه‌کننده با سابقه با بیان این‌که رادیو باید تا زمانی که هنرمندان در قید حیات هستند به آنها توجه داشته باشد، اظهار کرد: امیدوارم رییس جدید صدا‌وسیما بداند که پایه و اساس صدا‌وسیما، رادیوست و بیشتر هنرمندان مطرح کارشان را از رادیو شروع کردند. در نتیجه نسبت به رادیو توجه بیشتری داشته باشند.      جولایی در بخش پایانی گفت‌وگوی خود علت ضعف برخی گویندگان فعلی رادیو و بی‌توجهی به این امر مهم را اینگونه عنوان کرد: رادیو در حال حاضر دیگر حساسیت‌های سال‌های پیش را ندارد؛ از طرفی انگیزه‌ها تحت این شرایط ضعیف می‌شود مساله‌ دیگری که در این سال‌ها به بدتر شدن اوضاع رادیو کمک کرده کمبود بودجه بوده است، شما از گوینده‌ای که زیر یک میلیون تومان حقوق بگیرد، توقع چه نوع کاری دارید. گویندگان باید تامین شوند و دغدغه معاش نداشته باشند تا بتوانند به بهترین نحو کارشان را به سرانجام برسانند.    کلیپ صوتی زیر، دکلمه‌ای با صدای مهران دوستی است. روحش شاد و یادش گرامی باد.         ,فرهنگي و هنري - تلويزيون و راديو,دلم برای مهران دوستی تنگ شده!,یکشنبه ۲ خرداد ۱۳۹۵ - ۰۳:۲۹,
عباس خامه‌یار معاون بین‌الملل سازمان فرهنگ و ارتباطات اسلامی از کلیسای  جامع عیسی منجی روسیه دیدن کرد.    به گزارش ایسنا، معاون بین‌الملل سازمان فرهنگ و ارتباطات اسلامی پس از این دیدار با ارسال گزارشی نوشت: امروز یکشنبه دوم خرداد ماه ٩٥ همزمان با نیمه‌ی شعبان، خجسته سالروز ولادت ولی عصر(عج) به طور اتفاقی همراه با همکاران خوبم در رایزنی فرهنگی در مسکو، آقایان نژاد و لایق از مراسم روز یکشنبه‌ی کلیسای  جامع عیسی منجی روسیه در حوالی کاخ کرملین دیدن کردم. ماجرای کلیسا از این قرار است که الکساندر اول پس از شکست ناپلئون در جنگ ۱۸۱۲، تصمیم گرفت به مناسبت این پیروزی این کلیسا را بسازد.  ساخت کلیسا در ۱۸۳۹ آغاز شد و در ۱۸۸۳ به پایان رسید. ارتفاع بنا ۱۰۳/۵ متر، قطر بزرگترین گنبد آن ۲۵/۵ متر و مساحت آن برای پذیرش ۱۰ هزار نفر است. در سال ۱۹۳۰ استالین در راستای سیاستهای دین زدایی اش تصمیم گرفت کلیسا را از بین ببرد و به جای آن کاخ شوراها بسازد.  کاخ شوراها باید مرکز سیاسی و اجتماعی مسکو، کل اتحاد شوروی و نماد عظمت دوران سوسیالیسم می شد. طرح ساختمان شامل بنایی به ارتفاع ۴۰۰ متر بود که در بالای آن مجسمه ای ۱۰۰ متری از لنین قرار می گرفت که همچون مجسمه آزادی در نیویورک، داخل آن نیز قابل استفاده بود. طبق طرح باید گرداگرد آن میدان بسیار عظیمی ساخته می شد که کلیه خیابان های اصلی به ان ختم گردد.  لذا کلیسا در دسامبر ۱۹۳۱ به کلی ویران گردید و در اواخر این سال برنامه ساخت کاخ آغاز شد. اما بنا به دلایل مختلف این کاخ هرگز ساخته نشد. در سال ۱۹۳۷ کار ساخت بنا آغاز شد اما جنگ جهانی دوم کار را به تعویق انداخت و بعد از جنگ برای ساخت و ساز، محل های مهمتری در پیش بود. با مرگ استالین علاقه به طرح کاخ شورا به کلی از بین رفت و در محل خاک برداری گودال بزرگی احداث شد که بعدها به استخر تبدیل گشت. در سالهای بعد، کارشناسان نظر دادند بخار آب حاصل از این استخر به اشیاء موزه هنری پوشکین که در مجاورت آن قرار داشت صدمه می زند، لذا فکر استفاده از این محل برای کار دیگری قوت گرفت.  سقوط حکومت کمونیستی و فروپاشی اتحاد جماهیر شوروی باعث شد که شهرداری مسکو درصدد احیای کلیسای قدیمی برآید. ساخت این کلیسا در سال ۱۹۹۲ مجدداً آغاز شد و دقیقاً مشابه کلیسای قدیمی طی چند سال با کمک مالی شهرداری، موسسات خیریه و مردم بنا شد و اینک در مراسم مذهبی مورد استفاده قرار می گیرد.  آنچه که در مراسم باشکوه امروز در جمع مؤمنان مسیحی ارتدوکس بسیار توجهم را جلب کرد نوشته‌ی دو قطعه تابلوی بزرگ نئونی روشنی بود که با رنگ قرمز در بالای دیوار درون کلیسا نصب شده است که: مسیح بازمی گردد  !  آری ما هم براین اعتقادیم که حضرت مسیح (ع) بازمی گردد اما در رکاب منجی عالم حضرت مهدی (عج). ان شاء الله ....     کلیسای  جامع عیسی منجی         ,معارف و حقوق - دين و انديشه,کلیسای منجی مسکو و نیمه‌ی شعبان,یکشنبه ۲ خرداد ۱۳۹۵ - ۲۳:۳۳,
کشیک‌های شبانه محیط‌بانان به منظور حفظ بچه یوزپلنگ آسیایی، در محور شاهرود سبزوار و محدوده عبا‌س‌آباد مستقر شده‌اند؛ این قلاده، تنها توله‌ی یوزپلنگ ماده‌ای است که چند روز پیش در تصادف جاده تهران مشهد قربانی شد.    تصادفات جاده‌ای که بنا به آمار و ارقام سازمان حفاظت محیط زیست، طی 9 سال اخیر 60 درصد تلفات یوزپلنگ را به خود اختصاص داده است، هنوز آن قدر که باید، هولناک تلقی نمی‌شود، این درحالیست که تنها 50 قلاده از این گونه باقی مانده و فاجعه تلف شدن هر یک قلاده به معنای از دست رفتن دو درصد جمعیت این گونه ارزشمند محسوب می‌شود.    به طبع اگر این گونه تلف‌شده از جنس ماده باشد، عمق فاجعه را عمیق‌تر می‌کند، چون این گونه در صورت زنده ماندن می‌توانسته مادر حداقل دو یا سه خانواده جدید دیگر باشد.    هومن جوکار، مدیر ملی پروژه حفاظت از یوزپلنگ آسیایی درباره توله 10 ماهه این یوزپلنگ تلف شده، به خبرنگار محیط زیست خبرگزاری دانشجویان ایران (ایسنا) گفت: از آنجا که این خطر وجود دارد که این توله یوزپلنگ به جاده و محل کشته شدن مادرش برگردد، طی چهار شب متوالی با تعدادی از افراد پروژه حفاظت از یوزپلنگ، نیروهای محیط‌بان منطقه و افراد داوطلب در منطقه مستقر هستیم.    وی اظهار کرد: شب‌ها با روشن کردن آتش و کشیک تا صبح مراقب هستیم تا توله یوزپلنگ به سمت جاده نیاید و کشته نشود. این کشیک‌ها ادامه دارد تا مطمئن شویم که توله از جاده دور و به عمق منطقه وارد شده است. به محضی که بتواند بدون مادر شکار بگیرد، خیال ما راحت می‌شود؛ ولی تا این زمان ما باید این کار را ادامه دهیم.    مدیر ملی پروژه حفاظت از یوزپلنگ آسیایی با بیان این که آمادگی کامل برای پیش آمدن هر شرایط را داریم، گفت: تجهیزات کافی برای زنده‌گیری این توله را داریم؛ ولی سعی داریم این کار را نکنیم. در صورت اجبار این گونه را زنده‌گیری می‌کنیم تا در یک شرایط مناسب قرار گرفته و بعد از ری کاوری (بهبود) به طبیعت برگردد.     جلسه کمیته بحران استان سمنان با محوریت یوزپلنگ  جوکار در ادامه به برگزاری جلسه‌ای با حضور وزارت راه و شهرسازی و پلیس راهور استان سمنان در روز چهارشنبه 6 خرداد اشاره کرد و گفت: این جلسه در کمیته بحران استان سمنان برگزار می‌شود که طی آن گزارشات علمی و فنی را ارائه و توافقات نهایی می‌شود، همچنین در انتهای گزارش پیشنهاد اجرای مجموعه‌ای از عملیات وجود دارد که هر یک از دستگاه‌ها باید بخش مربوط به حوزه خود را بر عهده بگیرند. پلیس راهور باید دوربین‌های کاهش سرعت، تابلو ها و علائم هشداردهنده برای کاهش سرعت رانندگان را نصب کند و وزارت راه باید در مورد اقدامات مربوط به جاده ساخت زیرگذر و روگذر در محور 12 کیلومتری ، فنس‌کشی اطراف جاده وارد کار شود.    وی افزود: طی چند ماه گذشته مجموعه مطالعاتی در این باره صورت گرفته که در نتیجه آن مشخص شد که درخواست ایجاد تمهیدات سازمان حفاظت محیط زیست برای چند کیومتر از جاده تهران مشهد است، همچنین باید از لحاظ زیست شناسی کریدور یوزپلنگ شناخته می‌شد که طی مطالعات این کار انجام ‌شد.     نجات جان یوزپلنگ در گرو ساخت روگذر  مدیر ملی پروژه حفاظت از یوزپلنگ آسیایی با اشاره به این که طی چند ماه اخیر علاوه بر مطالعات، رایزنی برای تامین بودجه نیز انجام شد، افزود: تاکنون نزدیک 200 میلیون تومان از بیمه دانا گرفته شده و برای شروع کار بودجه مناسبی است، ولی برای ایمن شدن جاده و کریدور یوزپلنگ به بودجه بیشتری نیاز است.    به گفته‌ی جوکار، برخی طرح‌ها چون نصب تابلوها و علائم هشدار دهنده، ایجاد طاق نصرت به منظور هشیاری رانندگان نسبت به ورود آنها به محدوده جدی، قابلیت اجرای سریع دارد. نصب دوربین‌های کنترل سرعت نیز می‌تواند در صورت همکاری پلیس راهور و وزارت راه و شهرسازی به سرعت اجرایی شود.    وی با بیان اینکه قدم لازم برای حفاظت یوزپلنگ‌ آن است که مسیر حرکت یوزپلنگ (کریدور) را امن کنیم، گفت: جلوی حرکت حیوان را نمی‌شود گرفت، این اقدام هزینه بردار است باید هر دستگاه و هرکسی که کاری از دستش بر می‌آید در تامین بودجه برای ساخت روگذر و فنس کشی در اطراف جاده اقدام کنند.    مدیر ملی پروژه حفاظت از یوزپلنگ آسیایی با تاکید بر این که رقم لازم برای این کار در قبال بودجه‌های عمرانی کشور ناچیز است، گفت: احتیاج نیست این روگذر خیلی بزرگ و خیلی سنگین ساخته شود. بلکه در دنیا برای این روگذرها نمونه‌هایی به صورت تونل‌هایی پیش ساخته وجود دارد که بسیار سبک هستند و روی آنها مقداری خاکریزی صورت می‌گیرد که کار پیچیده‌ای نیست، ولی هزینه‌بردار است که تامین این هزینه از توان پروژه حفاظت از یوزپنگ و سازمان حفاظت محیط زیست خارج است.       ,اجتماعي - محيط زيست,"""بچه یوزپلنگ آسیایی"" در امان است؟",سه‌شنبه ۲۸ اردیبهشت ۱۳۹۵ - ۱۱:۵۳,"محیط زیست , یوزپلنگ ایرانی"
به دنبال انتشار گزارش دولت از بررسی ماجرای توقیف دارایی دو میلیارد دلاری ایران از سوی دولت آمریکا و تاکید بر چرایی عدم فروش اوراق قرضه در دوره ای خاص، رئیس کل سابق بانک مرکزی در این باره توضیحاتی ارائه کرد.    به گزارش خبرنگار ایسنا، در هفته اخیر دولت با انشتار بیانیه‌ای، بخشی از ماجرای توقیف دو میلیارد دلار از دارایی بانک مرکزی را شفاف کرد . این گزارش توسط کارگروه ویژه هیأت دولت که به دستور رئیس جمهوری و تصویب هیأت دولت و به منظور بررسی ابعاد مختلف دستبرد دولت آمریکا به دارایی‌های ایران تشکیل شده بود، در قالب بیانیه‌ای منتشر شد.    این گزارش حاوی اطلاعاتی همچون روند اقدامات سیاسی و قضایی در آمریکا در تعرض به اموال ایران، فرآیند سرمایه‌گذاری خارجی ایران ازطریق خرید اوراق قرضه و همچنین چالش ها و ابهامات ماجرا بود. این در حالی است که تاکید شده بود پس از آنکه از سال 1386 به بعد، مشخص شد اوراق خریداری شده در مخاطره قرار دارد، بانک مرکزی علیرغم هشدارهای متعدد تنها بخش اندکی از آنها را به فروش رسانده است.    در عین حال این سوال نیز مطرح بود که چرا با وجود هشدارهای داده شده، در فاصله سال‌های درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟    اما زمان مورد اشاره دولت یعنی از پاییز 1386 به بعد دوران مربوط به دوره ریاست جمهوری محمود احمدی نژاد در دولت دهم و ریاست یکساله طهماسب مظاهری و به دنبال وی محمود بهمنی در بانک مرکزی است.    در این رابطه بهمنی، که سالهای آخر دولت دهم و قبل از آمدن سیف - رئیس کل فعلی بانک مرکزی - در بانک مرکزی حضور داشت عنوان می کند که هر چند دوره مورد اشاره دولت در گزارش منتشره مربوط به دوره وی نیست، اما باید توجه داشت که در همان زمان نیز اقدامات زیادی برای برگرداندن این دارایی انجام شده است و وکلای بین المللی فعالیت گسترده ای انجام داده اند.  وی یادآور شد که توقیف دارایی ها موضوعی نبود که نسبت به آن بی توجهی شده باشد. این در حالی است که نه تنها بانک مرکزی بلکه تمام ارگانهای خاص نیز آن را پیگیری می کردند.    بهمنی با اشاره به این که گزارش دولت از این حکایت دارد که ماجرای معامله اوراق نه تنها مربوط به دولت قبل و حتی به سال های قبل تر نیز بر می گردد، گفت: با این حال معتقدم که در حال حاضر اینکه در چه زمانی اتفاق افتاده از اهمیت چندانی برخوردار نیست و اکنون پای منافع ملی درمیان بوده و باید برای حفط آن تلاش کرد.  رئیس کل سابق بانک مرکزی با اشاره به اینکه بخش قابل توجهی از این دارایی که با آن اوراق خریداری شده بود به صورت یورو و طلا منتقل شد، افزود: در مورد بخش توقیف شده نیز دولت آمریکا نباید اینگونه اقدام می کرد و بلوکه کردن این اموال غیر قانونی بوده و قابل پذیرش نیست. ولی به هر صورت فعلا این اتفاق افتاده و باید با رویکرد حفط منافع ملی اقدام کرد.  وی با اشاره به اقداماتی که اکنون دولت در حال انجام برای رسیدگی به پرونده توقیف دارایی بوده و پیگیر آن است، ادامه داد: در گذشته نیز آنچه در توان بود برای نقل و انتقال این دارایی ها انجام دادیم اما موضوع مورد توجه این است که دارایی تبدیل به اوراق قرضه شده بود و اوراق قرضه هم زمان سررسید داشت.  بهمنی این را هم گفت که اگر عنوان می شود چرا اوراق در دوره ای خاص به فروش نرفته، ممکن است که زمان سررسید اوراق فرا نرسیده بود و موانعی وجود داشته که امکان فروش آن را تحت تاثیر قرار داده است.     ,اقتصادي - بانك، بيمه، بورس,"واکنش ""بهمنی"" به گزارش توقیف دارایی 2 میلیارد دلاری",جمعه ۳۱ اردیبهشت ۱۳۹۵ - ۱۲:۵۸,دارایی 2 میلیارد دلاری
گزارش منتشره دولت از بررسی ابعاد مختلف دستبرد دولت آمریکا به دارایی ایران، از نقش پررنگ بانک مرکزی و دولت قبل در دوره حدود هفت ماهه سال 1387 حکایت دارد. این در حالی است که معاون سابق پارلمانی بانک مرکزی معتقد است که باید این گزارش حاوی جزئیات شفاف‌تری در رابطه با خرید و فروش اوراقی که به ضبط دارایی دو میلیارد دلاری منتهی شد، باشد. در عین حال که پاسخگویی مسوولان حاضر در این جریان حدود 15 ساله از الزامات رفع ابهام آن است.  به گزارش خبرنگار ایسنا، روز گذشته-دوشنبه- دولت با انتشار بیانیه‌ای تا حدودی از ماجرای توقیف دارایی دو میلیارد دلاری پرده برداشت. در این گزارش ضمن بررسی و تشریح ابعاد حقوقی و سیاسی موضوع و همچنین رای‌های دادگاه آمریکا و روند خرید اوراق و توقیف، برخی ابهامات نیز مطرح است و به گونه ای به این سوال که تعلل در فروش اوراق با توجه به همزمانی با اعمال تحریم ها، مربوط به چه زمانی بوده، پاسخ داده می شود و این گونه قابل استنباط است که عدم فروش اوراق در دوره ریاست طهماسب مظاهری در بانک مرکزی اتفاق افتاده است.  این در حالی است که در بیانیه این گونه اعلام شده است که چرا با وجود هشدارهای منابع خارجی، مراکز ذیربط داخلی و نهادهای عالی - که در گزارش ها و مکاتبات مسئولان و مقامات ارشد کشور موجود است- ، درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟    جدای از اینکه مسئولان وقت می توانند با ارائه توضیحاتی در این باره ابهامات موجود را برطرف کنند، حیدر مستخدمین حسینی که در دوره طهماسب مظاهری و بازه کوتاهی در زمان محمود بهمنی در سمت معاون پارلمانی بانک مرکزی بوده عنوان می کند که پاسخگویی در مورد ماجرای خرید و فروش اوراق نباید محدود به یک دوره خاص باشد و لازم است تا تمامی دوران در این باره بنا بر میزان مسئولیت خود پاسخ دهند. وی البته معتقد است که گزارش منتشره باید جامع تر بوده و جزئیات بیشتری را به عموم مردم ارائه کند.      وی با اشاره به این‌که عنوان شده اوراق از سال 1375 و به مدت حدود 15 ساله خرید و فروش شده بیان کرد که باید اعلام شود انگیزه اصلی از چرایی خرید این اوراق و حتی فروش آن چه بوده و چه کسانی در آن دخیل بوده‌اند؟      معاون سابق پارلمانی بانک مرکزی با اشاره به این‌که مسئولیت موضوع پیش آمده تنها محدود به یک گروه خاص نبوده و در دوره چند ساله خرید و فروش اوراق باید تمامی افراد و سازمان‌های مرتبط پاسخگو باشند، اظهار کرد: به هرحال نمی‌توانیم بگوییم که رئیس جمهوری وقت در این موضوع دخالت نداشته، چرا که بانک مرکزی هر ساله مجمع عمومی برگزار می‌کند و رئیس آن، رئیس جمهور است؛ بنابراین چطور ممکن است تصمیم به این مهمی برای خرید و فروش اوراق گرفته شده باشد ولی رئیس جمهور وقت در جریان آن قرار نگیرد.      مستخدمین حسینی گفت: حتی اگر بگذریم از این‌که در دوران کدام رئیس جمهور خرید و فروش اوراق انجام شده، باید به این موضوع توجه کرد که آیا در سه سال گذشته و در حالی که موضوع خرید و فروش به اتمام رسیده، رئیس جمهور وقت که در مجمع عمومی بانک مرکزی حاضر شده، در این رابطه بررسی و بحثی با مسوولان بانک مرکزی داشته است؟      وی این را هم گفت آیا روسای جمهور قبلی در مجامع عمومی از روسای بانک مرکزی و معاونان آنها پرسیدند که چرا باید این اوراق را در شرایط خاص خرید کنیم و چرا در زمانی که اکنون مورد توجه قرار گرفته به فروش نرسانده‌ایم؟    معاون سابق پارلمانی بانک مرکزی همچنین با بیان این‌که اگر فرض را براین بگذاریم که روسای جمهور در این موضوع کوتاهی کرده‌اند، آنگاه باید روسای بانک مرکزی و معاونان آنها پاسخگو باشند، افزود: گزارش منتشره دولت درباب بررسی که برای توقیف دو میلیارد دلار دارایی انجام داده باید حاوی تمامی این اطلاعات و برطرف کردن ابهاماتی از این دست باشد.      مستخدمین حسینی در ادامه به نقش پررنگ معاونان ارزی و کمیسیون ارزی بانک مرکزی در رقم خوردن چنین تصمیماتی اشاره کرد و گفت: حتی وقتی که موضوع رئیس جمهور را کنار می‌گذاریم باید به اهمیت تصمیم‌گیری‌ها در حوزه ارزی بانک‌ها توجه داشت. چنین مواردی به سایر معاونان بانک مرکزی ارتباطی پیدا نمی‌کند و آنها در آن مداخله‌ای ندارند ولی نمی‌توان از نقش پررنگ معاونان ارزی که عمدتا باید با هماهنگی رئیس کل بانک مرکزی در رابطه با خرید و فروش اوراق در حوزه بین‌الملل اقدام کنند، گذشت.    وی تاکید کرد که گزارش منتشره دولت باید حاوی این موضوع نیز باشد که این اوراق ضمن این‌که چرا در زمان خاصی که اکنون دولت بر آن تاکید دارد خریداری شده، این موضوع را نیز شفاف کند که زمان سررسید اوراق چه دوره‌ای بوده و چرا در آن موقع فروش انجام نشده است یا این‌که آیا امکان فروش وجود داشته یا نه. به طور حتم رئیس کل و معاون ارزی این دوره پاسخ‌های خود را بیان خواهند کرد.  مستخدمین حسینی در این رابطه به این موضوع اشاره کرد که بدون تردید در جریان مذاکرات هسته‌ای اخیر و اجرایی شدن برجام حتما باید ماجرای خرید و فروش این اوراق و مسدود یا ضبط شدن آن مورد توجه قرار گرفته باشد و در این رابطه نیز لازم است تا توضیحات بیشتری از سوی وزارت امور خارجه ارائه شود.  تاکید معاون سابق پارلمانی بانک مرکزی در حالی مطرح می شود که در بازه حدود 20 سال گذشته از شروع خرید و فروش اوراق، اواخر دولت ششم و همچنین دولتهای هفتم، هشتم، نهم، دهم و اخیرا یازدهم است. این در حالی است که در این دوران نوربخش تا سال 1382 در بانک مرکزی حضور داشته و آخرین معاون ارزی وی محمد جعفر مجرد است که در دوره شیبانی - مدیرعامل بعدی بانک مرکزی - و از سال 1382 تا 1386 نیز در این سمت حضور داشته است. بعد از اینکه شیبانی از بانک مرکزی استعفا داد، احمدی نژاد-رئیس‌جمهور وقت - طهماسب مظاهری را جایگزین وی کرد که او نیز در مدت کمتر از یک سال از حضور خود در بانک مرکزی، رضا راعی را به عنوان جانشین مجرد برگزید؛ دوره ای که اکنون انگشت اتهام به چرایی عدم فروش کامل اوراق قرضه و دردسرهای بعدی به سمت آن نشانه رفته است.  اما بعد از رفتن مظاهری، محمود بهمنی به بانک مرکزی آمد که وی البته با برداشتن راعی، برهانی، سید علی و در ادامه مینو کیانی را در سالهای حضورش تا 1392، در سمت معاونت ارزی قرار داد، اما بعد از ورود ولی الله سیف به بانک مرکزی باز هم معاونت ارزی تغییر کرد و غلامعلی کامیاب جایگزین وی شد. این درحالی است کارشناسان همواره نسبت به تغییرات سریع در معاونت ارزی بانک مرکزی و عدم ثبات در آن منتقد هستند.     ,اقتصادي - بانك، بيمه، بورس,ابعادی تازه از پرونده سرقت دو میلیارد دلاری,سه‌شنبه ۲۸ اردیبهشت ۱۳۹۵ - ۱۴:۳۶,"بانك مركزي,دارایی 2 میلیارد دلاری"
رییس‌ جمهور، رأی دادگاهی در آمریکا مبنی بر توقیف حدود 2 میلیارد دلار از دارایی‌های جمهوری اسلامی ایران را دزدی آشکار و رسوایی بزرگ حقوقی برای آمریکا و به مفهوم ادامه خصومت علیه ملت ایران دانست.    به گزارش خبرگزاری دانشجویان ایران (ایسنا)، حجت‌الاسلام والمسلمین دکتر حسن روحانی روز چهارشنبه و در جلسه هیأت دولت با تاکید بر این‌که دولت به نمایندگی ملت ایران از هیچ کوششی برای احقاق حقوق ملت فرو گذار نکرده و این مسیر را تا رسیدن به نتیجه ادامه خواهد داد اظهار کرد: اینکه دادگاه یا قوه مقننه در گوشه‌ای از دنیا بخواهد برای حقوق و اموال ملت ایران تصمیمی بگیرد، کاملاً غیرقانونی و برخلاف حقوق بین‌الملل و مصونیتی است که بانک‌های مرکزی از نظر حقوقی در دنیا دارند.    روحانی با تأکید بر اینکه آنها باید بدانند حقوق ملت ایران قابل تعرض و چپاولگری نیست، افزود: هیچ دزدی نمی‌تواند به دزدی خود افتخار کرده و تصور کند اموالی که به غارت برده به او تعلق دارد.    رییس‌ جمهوری با بیان اینکه ملت ایران هیچگاه از حقوق خود دست برنخواهد داشت، گفت: دشمنان ملت ایران سال‌ها تلاش کردند تا برخلاف معاهدات بین‌المللی ملت ایران را از حقوق خود در استفاده از انرژی هسته‌ای منع کنند و در این راستا قطعنامه‌هایی در مجامع بین‌المللی علیه ایران تصویب کردند. اما ملت ما با ایستادگی و استفاده از توانمندی سیاسی خود توانست حق خود را بازستاند و امروز در مقطعی قرار داریم که همگان برحق ملت ایران نسبت به غنی‌سازی، اذعان دارند.    روحانی اینگونه فشارها و احکام و مصوبات غیرقانونی از سوی قوه مقننه و قضائیه آمریکا را راهزنی بین‌المللی و رسوایی حقوقی برای آمریکا دانست و افزود: تاکنون سابقه نداشته که نمایندگان قوه مقننه قانونی تصویب کنند و دستگاه قضایی را برای چنین موضوعی یا موارد مشابه اجبار کنند.    رییس‌ جمهوری این اقدام آمریکا را از نظر سیاسی به مفهوم تداوم خصومت‌ها علیه ملت ایران برشمرد و تأکید کرد: ملت ایران علیه این رأی ناصواب ایستادگی می‌کند و نظام و دولت جمهوری اسلامی نیز از همه توان خود در مسیر احقاق حقوق ملت ایران استفاده خواهد کرد.    روحانی ادامه داد: این اموال متعلق به ملت ایران است و هرگونه تصرف در آن تصرفی خصومت‌آمیز و غیرقانونی است.    رییس‌ جمهوری خاطر نشان کرد: البته اینکه در دولت‌های گذشته چه اقدامات و سهل انگاری صورت گرفته موضوعی است که مربوط به مسایل داخلی کشور است که در جای خود بررسی شده و به مردم توضیح داده خواهد شد. اما بی‌شک این حرکت، تجاوز و خصومتی آشکار از طرف آمریکا علیه ملت ایران است و آنها نمی‌توانند بدون تحمل تبعات این تصمیم از آن بهره‌برداری و استفاده کنند.    روحانی در بخش دیگری از سخنان خود ، حضور پرشور مردم در انتخابات هفتم اسفند سال گذشته را افتخار و صفحه زرین دیگری بر صفحات درخشان گذشته تاریخ فعالیت‌های سیاسی مردم برشمرد و گفت: انتخابات تثبیت جمهوریت و اسلامیت نظام است، چرا که اصل مشورت و رأی مردم منشأ دینی، اسلامی و قرآنی دارد.    رییس‌ جمهوری با تاکید بر اینکه انتخابات مایه استحکام نظام و افزایش اعتماد مردم، سرمایه اجتماعی و قدرت سیاسی کشور است، اظهارداشت: در منطقه‌ای که در برخی از کشورهای آن هنوز نظام قبیله‌ای حاکم است، چند کشور هستند که انتخابات و رقابت سالم و قانونی دارند که در رأس آنها نیز جمهوری اسلامی ایران است.    روحانی اظهار داشت: ملت ایران در همه انتخابات با حضوری گسترده،‌فعال، بانشاط و در امنیت کامل شرکت می‌کنند به گونه‌ای که در انتخابات هفتم اسفند سال 94 حتی یک حادثه امنیتی در سطح کشور، نداشتیم.    رییس‌ جمهوری حل و فصل مشکلات کشور و رسیدن به رونق اقتصادی، اشتغال و رشد را در سایه همفکری، همدلی و همکاری بین قوا بویژه دولت و مجلس دانست و افزود: اگر مجلس، قوا و نهادها در مسیر اجرای برنامه‌ها با دولت همراهی نکنند، نمی‌توانیم در ساماندهی اقتصاد کشور کاری از پیش ببریم.    روحانی ادامه داد: به هر میزان تعامل و رفاقت میان دولت و مجلس بیشتر باشد، امور به نحو بهتری پیش خواهد رفت و این در حالی است که قوا از یکدیگر مستقل بوده و حقوق خود را ایفا می‌کنند. در واقع استقلال قوا به معنای عدم تعامل و رودررویی آنها با یکدیگر نیست.    رییس‌ جمهوری خاطر نشان کرد: دولت و مجلس تا به امروز تعامل نسبتاً خوبی با هم داشتند و امیدواریم این تعامل در مجلس آینده بیش از گذشته باشد.    روحانی با اشاره به ضرورت حضور فعال و با نشاط مردم در دور دوم انتخابات مجلس شورای اسلامی، گفت: دور دوم انتخابات همانند دور اول حائز اهمیت است و مردم باید با همان اهتمامی که برای اجرای وظیفه شرعی، ملی و انقلابی خود در دور اول پای صندوق‌ها رفتند در این دوره نیز حضور فعال داشته باشند.    رییس‌ جمهوری اظهار امیدواری کرد: روز جمعه آینده در چارچوب قانون بتوانیم ، انتخاباتی سالم ، رقابتی و در امنیت کامل و با عدم دخالت دستگاه‌های اجرایی و سایر نهادها ، پیش رو داشته باشیم و این انتخابات مایه لبخند مردم و دوستان ایران در منطقه بوده و فشاری برای کسانی باشد که در برابر حقوق ملت ایران ایستادگی می‌کنند.    روحانی تأکید کرد: این انتخابات به دلیل مسایل منطقه و دشمنی‌هایی که هر روز علیه ملت ایران آشکار می‌شود، حائز اهمیت است.     ,سياسي - دولت,توقیف دارایی ایران در آمریکا دزدی آشکار و رسوایی بزرگ حقوقی است,چهارشنبه ۸ اردیبهشت ۱۳۹۵ - ۱۲:۱۷,"دولت,هيات دولت,حسن روحاني,ايران و آمريكا"
معاون حقوقی رئیس جمهور گفت: رای دادگاه آمریکا درخصوص 2 میلیارد دلار دارایی های بلوکه شده ایران غیرقانونی است و این اموال باید به ملت ایران برگردد.    به گزارش گروه دریافت خبر خبرگزاری دانشجویان ایران (ایسنا)، الهام امین زاده در حاشیه افتتاح مجموعه فرهنگی ورزشی شهربانو کاشان در گفت وگو با خبرنگاران اظهارکرد: وزیر امور خارجه کشورمان نامه ای به دبیرکل سازمان ملل مبنی بر محکومیت ایالات متحده آمریکا در این خصوص ارسال کرده است که باید این پول ها به بانک مرکزی برگردد.  وی همچنین گفت: احکامی که در دادگاه های داخلی آمریکا علیه دولت ایران صادر شده، این احکام به طور کلی در امور بین الملل و به علت مصونیت حقوقی دولت ها، بی سابقه و ممنوع است.  امین زاده تصریح کرد: هر دولتی مصون از محکومیت در دادگاه داخلی آمریکا و هر کشور دیگری است.  وی درباره 2 میلیارد دلار دارایی های بلوکه شده ایران گفت: بانک های مرکزی محل گردش مالی اموال و دارایی های ملت یک کشور است و حتی تحریم موقت آن هم ممنوع است، چه رسد به اینکه هدف صدور و اجرای احکام قرار گیرد، بنابراین 2 میلیارد دلار اموال بلوکه شده باید به ملت ایران بازگردانده شود.  معاون حقوقی رئیس جمهور در خصوص کمیته ماده 76 معاونت حقوقی ریاست جمهوری نیز گفت: این کمیته از جمله معدود کمیته هایی است که سه قوه مقننه، مجریه و قضاییه و معاونت حقوقی ریاست جمهوری در آن حضور دارند.  وی افزود: ریاست این کمیته با قوه مجریه است که قوانین مزاحم کسب و کار را شناسایی کرده و از فعالان اقصادی سراسر کشور می خواهیم که قوانین مزاحم کسب و کار خود را در تجارت، صنعت، اقتصاد و تولید و اشتغال مولد شناسایی و به این معاونت اطلاع دهند.  امین زاده گفت: این کمیته، قوانین مزاحم را بررسی کرده و برای حذف به مجلس و دولت ارسال می کند.  معاون حقوقی رئیس جمهور همچنین در خصوص منشور حقوق شهروندی اظهار کرد: این منشور را دکتر روحانی برای اجرا به معاونت حقوقی، تفویض اختیار کرده است و ما آن را تدوین و در اختیار مردم قرار داده ایم.  وی تصریح کرد: همه منشورها از جمله؛ بانوان، دانش آموزی، بیمار، دانشجویی و کارگران در حاشیه منشور مرکزی شکل خواهند گرفت.  امین زاده یادآور شد: حقوق و تکالیف زنان هم اکنون به صورت یک قانون در جمهوری اسلامی وجود دارد و دولت موظف است براساس اصل 20 و 21 قانون اساسی آن را اجرا کند.   ,سياسي - دولت,2 میلیارد دلار اموال بلوکه شده باید به ملت ایران برگردد,شنبه ۱۱ اردیبهشت ۱۳۹۵ - ۱۳:۰۸,معاون حقوقي رييس جمهور
به دنبال صدور حکم دیوان عالی آمریکا درباره پرداخت دو میلیارد دلار از دارایی های مسدود شده ایران برای پرداخت غرامت به خانواده های آمریکایی کشته شده در حملات سال 1983، بانک مرکزی با ارائه توضیحاتی اعلام کرد که موضوع توقیف و برداشت دارایی های ایران به برجام و توافق هسته ای کشورمان با 1+5 ارتباطی ندارد و توقیف دارایی های بانک مرکزی تخلف آشکار است.    به گزارش ایسنا، روز چهارشنبه - اول اردیبهشت ماه - بود که، دیوان عالی آمریکا حکمی صادر کرد که بر اساس آن حدود دو میلیارد دلار از دارایی‌های مسدود شده ایران باید برای پرداخت غرامت به خانواده های آمریکاییان کشته شده در حملات سال 1983 به پایگاه نیروهای تفنگداران دریایی آمریکا در بیروت برداشت شود.  به دنبال صدور حکم از سوی دیوان عالی آمریکا، انتشار اخبار مربوط به آن در رسانه ها به سمتی رفت که این گونه نشان می داد که موضوع توقیف و برداشت دارایی های ایران به برجام و توافق هسته ای ایران با 1+5 مرتبط است، این در حال است که بانک مرکزی با ارائه توضیحاتی این موضوع را رد کرد.    در همین رابطه حمید قنبری - مدیر اداره بررسی های حقوقی بانک مرکزی - این خبر و رخدادهای حقوقی و قضایی در آمریکا و در مقابل اقدام های حقوقی بانک مرکزی ایران را تشریح کرد.     سابقه تاریخی رأی دیوان عالی ایالات متحده ایالات متحده آمریکا علیه ایران چیست؟  ایالات متحده آمریکا در سال 1996 قانون مصونیت دولت‌های خارجی (مصوب 1976) را اصلاح کرد. بر اساس این قانون، اشخاص آمریکایی آسیب دیده از حملات تروریستی در هر جای دنیا و یا بازماندگان آنها می توانند در محاکم آمریکا علیه دولت هایی که حامی عملیات تروریستی هستند شکایت کنند.    وزارت خارجه آمریکا فهرست دولت های حامی تروریسم را مشخص می کند. جمهوری اسلامی ایران از سال 1984 در فهرست دولت های حامی تروریسم ایالات متحده آمریکا قرار گرفته است. از این رو از سال 1996 به این سو و با وضع اصلاحیه مزبور، دعاوی متعددی توسط اشخاصی که در کشورهای مختلف، از عملیات نیروهای جهادی نظیر حماس و حزب الله آسیب دیده بودند یا بازماندگان آنها علیه جمهوری اسلامی ایران، مطرح شد.    دولت ایران به درستی معتقد بود که بر اساس اصل برابری حاکمیت ها و مصونیت دولت ها در حقوق بین الملل، محاکم داخلی یک دولت نباید مجاز باشند به دعاوی مطروحه علیه دولت های خارجی رسیدگی کنند؛ لذا سیاست جمهوری اسلامی ایران در قبال اینگونه دعاوی، به رسمیت نشناختن این رویه و عدم شرکت در محاکم بود. لیکن دادگاه های آمریکا علیرغم عدم حضور خوانده (که در اغلب موارد، دولت ایران و نهادهایی همچون سپاه پاسداران انقلاب اسلامی بود) به صرف ادعای خواهان ها و با دلایلی سست و بی پایه به پرداخت غرامت به اشخاص و نهادهای آمریکایی حکم دادند.    یکی از این دعاوی که با نام پرونده پترسون شناخته می شود، مربوط به انفجاری بود که در سال 1983 در لبنان اتفاق افتاد و طی آن مقر تفنگداران دریایی آمریکا در لبنان مورد حمله قرار گرفت و حدود 240 نفر از تفنگداران آمریکایی در آن کشته شدند. بازماندگان این اشخاص، در سال 2003 موفق به تحصیل رأیی از دادگاهی در آمریکا شدند که جمهوری اسلامی ایران به پرداخت حدود دو میلیارد دلار آمریکا به خواهان‌ها محکوم شد.     چرا خواهان‌های آمریکایی دارایی های بانک مرکزی ایران را توقیف کردند و آیا توقیف دارایی‌های بانک های مرکزی از منظر حقوقی موجه است؟    اشخاصی که در پرونده ها، موفق به تحصیل رأی علیه دولت ایران شده بودند، در مرحله بعد به دنبال پیدا کردن دارایی هایی از نهادهای ایرانی بودند تا بتوانند آرای یاد شده را از محل آنها اجرا کنند. با این حال، این کار به هیچ وجه ساده نبود. روابط مالی و اقتصادی ایران و ایالات متحده آمریکا عملا از سال 1979 قطع شده بود و ایران دارایی خاصی در قلمروی آمریکا نداشت که از محل آن بتوان آرا را اجرا کرد. از این رو، تلاش ها برای توقیف دارایی های خارجی ایران آغاز شد.    یکی از نهادهایی که به دلیل ماهیت وظایف آن و طیف دارایی های خارجی که دارا است به طور جدی در معرض تلاش های این اشخاص قرار داشت، بانک مرکزی ایران بود. بانک مرکزی همواره دارایی های خارجی قابل توجهی را نگهداری می کند. هرچند در مقابل دارایی هایش بدهی هایی نیز به بانک ها و دولت دارد.  با این حال، بانک های مرکزی تقریبا در همه کشورهای دنیا از مصونیت برخوردار هستند و حتی در برخی موارد (از جمله در خود آمریکا) قوانین و مقررات متعددی وجود دارند که مصونیت بانک مرکزی را حتی بیش از مصونیت دولت ها نیز در نظر می گیرند. این امر به آن دلیل است که در صورت فقدان مصونیت برای بانک های مرکزی، عملیات آنها با دشواری‌های جدی مواجه خواهد شد و حتی ثبات پولی در داخل کشورها نیز از این رهگذر تحت تأثیر قرار خواهد گرفت و آثار گسترده آن دامنگیر بازارها و موسسات و نهایتا مردم خواهد شد.    ایالات متحده آمریکا بدون توجه به این موازین بین المللی و در اقدامی بی سابقه با صدور یک سری آرای غیابی، یکی از مهمترین اصول حقوق بین الملل را نادیده گرفت و اقدام به توقیف اوراق بهادار دلاری بانک مرکزی کرد. این توقیف در سال 2008 انجام شد و بانک مرکزی جمهوری اسلامی ایران در این مرحله با شرکت در دادرسی مربوط به اجرای رأی در مقام اعتراض به این عملکرد بر آمد و دلایل متعددی را در اثبات غیر قانونی بودن و نا موجه بودن توقیف دارایی های خود حتی بر اساس قوانین آمریکا بیان کرد. توجه به این نکته ضروری است که بانک مرکزی، هیچ گاه اقدام به خرید اوراق منتشر شده در آمریکا نکرده بود و اوراق متعلق به این بانک، اوراق دلاری منتشر شده در بازارهای اروپایی یا بازار یورو-دلار (Eurodollar) بودند و موسسه نگهداری کننده یا امین (Custodian) آنها نیز در خارج از آمریکا بود. بر این اساس، دادگاه های ایالات متحده آمریکا قانونا حق صدور چنین دستور توقیفی را نداشتند.     استدلال های بانک مرکزی برای غیر قانونی بودن توقیف دارایی های آن چه بود؟    به طور خلاصه استدلال های بانک مرکزی به این شرح بود که دارایی های دلاری بانک مرکزی، اولا در آمریکا واقع نشده بودند و محل نگهداری آنها در خارج از آمریکا بود. ثانیا بانک مرکزی از دولت مستقل است و آرایی را که علیه دولت و سایر نهادها صادر شده است نمی توان علیه بانک مرکزی اجرا کرد. ثالثا بانک مرکزی دارای مصونیت است و این مصونیت در آمریکا و در همان قانون مصونیت دولت های خارجی نیز به رسمیت شناخته شده است. چهارم اینکه بر خلاف ادعاهای خواهان ها، این دارایی ها برای مقاصد تجاری خریداری نشده اند. همچنین در مقابل دارایی های موصوف بدهی هایی وجود دارند که از محل انها باید استیفا شوند. پس از ارائه این استدلال ها دادگاه که ظاهرا و به هر دلیل سیاسی یا واهی، شاید نمی توانست رأی دهد که دارایی های بانک مرکزی باید از توقیف خارج شوند، ولی در چارچوب قوانین آن کشور، باید دارایی های مزبور رفع توقیف می شدند. بر همین اساس بود که رسیدگی ها در دادگاه بدوی تا سال 2012 به طول انجامید و تا آن زمان، علی رغم همه فشارهایی که خواهان ها و لابی های طرفدار آنها در ایالات متحده آمریکا علیه ایران وارد کردند، دادگاه تا آن تاریخ رأی خود را علیه ایران صادر نکرد.    با این حال، کنگره ایالات متحده آمریکا در سال 2012 در اقدامی خصمانه و تلاش برای پیشبرد اهداف خواهان ها اقدام به تغییر قانون حاکم بر موضوع کرد و در این راستا حتی از ذکر نام پرونده در متن قانون نیز دریغ نکرد. در نتیجه، برای دادگاه راهی جز صدور رأی ظالمانه بر اساس قانون سست بنیان مزبور و به زیان بانک مرکزی باقی نماند و دادگاه تجدید نظر نیز بر همین مبنا رأی را تأیید کرد.     چرا پرونده در دیوان عالی آمریکا مطرح شد و آن دیوان در خصوص این موضوع چگونه تصمیم گرفت؟    بر این اساس، بانک مرکزی نیز با طرح دادخواستی نزد دیوان عالی آمریکا درخواست کرد تا آن دیوان مغایرت قانون مزبور با قانون اساسی را اعلام کند. مبنای استدلال بانک مرکزی روشن بود. اصل تفکیک قوا در قانون اساسی آمریکا نیز همانند قانون اساسی ایران به رسمیت شناخته شده است و بر این اساس، کنگره حق ندارد قانونی را تصویب کند که مربوط به پروندهای است که در دادگاه در حال رسیدگی است. پیام چنین قانونی به مردم آمریکا بر اساس آنچه وکیل بانک مرکزی بیان کرد این خواهد بود که از این پس اگر پروندهای در حال رسیدگی وجود دارد و شما هم طرف آن هستید، به جای آنکه وکیلی را استخدام کنید، نماینده یا نماینده هایی را در مجلس با خود همراه کنید. رویه کنگره آمریکا در این رابطه، آنقدر عجیب و غیر قابل قبول بود که حتی برخی استادان حقوق دانشگاه های آمریکا نیز مستقلا به این رویه اعتراض کردند و حمایت خود از بانک مرکزی ایران را نزد دیوان عالی آمریکا ثبت کردند.    نمایندگان حامی خواهان ها در کنگره آمریکا در این مرحله نیز حتی در ظاهر بی طرفی را حفظ نکردند و اجازه تصمیم گیری مستقل و خالی از فشار خارجی را به دادگاه ندادند. لذا دیوان عالی ایالات متحده آمریکا بی توجه به تمام استدلال های حقوقی با تأیید آرای دادگاه های بدوی و تجدید نظر، عملا امکان تصرف و تقسیم دارایی های بانک مرکزی را فراهم کرد. بر این اساس، اغراق نخواهد بود اگر گفته شود ایالات متحده آمریکا با این تصمیم، خود را به عنوان یکی از نا امن ترین کشورها برای نگهداری ذخایر ارزی بانکهای خارجی نشان داده است.   ارتباط این پرونده با برجام چیست؟  نگاهی به روند پرونده نشان می دهد که مبانی قانونی اینگونه آرا از اواخر دهه 1990 در آمریکا فراهم شده و آرای بدوی و تجدید نظر نیز پیش از برنامه جامع اقدام مشترک (برجام) صادر شده است. علاوه بر این، برجام، حاوی تعهدات دولت ایالات متحده آمریکا در مقابل ایران است و آرای قضایی محاکم آمریکایی مشمول برجام نیست. بر این اساس، در عین اینکه رویه دولت ایالات متحده آمریکا در صدور چنین آرایی علیه دولت ایران برخلاف حقوق بین الملل و حتی برخلاف اصول اساسی نظام حقوقی آن کشور است، نمی توان این پرونده و تحولات آن را به برجام و تعهدات مندرج در آن در خصوص رفع تحریم ها مرتبط کرد، ولی در عین حال نمی توان آن را در راستای روح حاکم بر برجام دانست.     ,اقتصادي - بانك، بيمه، بورس,‌واکنش بانک مرکزی به حکم دیوان عالی آمریکا,جمعه ۳ اردیبهشت ۱۳۹۵ - ۱۴:۱۶,"بانك مركزي,برجام"
جشنواره فیلم کن معتبرترین فستیوال سینمایی دنیا محسوب می شود که طی روزهای برپایی اش اخبار و تصاویر این رویداد انعکاس وسیعی در رسانه ها دارد. خبرهایی که توسط خبرنگاران حاضر در این جشنواره که بعد از مسابقات المپیک بیشترین تعداد حضور نمایندگان رسانه ها را به خود اختصاص داده مخابره می شود.    به گزارش خبرنگار سینمایی ایسنا، حواشی به‌وجود آمده برای پرچم ایران در شصت و ششمین دوره جشنواره فیلم کن در سال 92 یکی از این خبرها بود که بازتاب وسیعی در رسانه ها داشت. جزییات این اتفاق سوژه فیلمی مستند با عنوان یه اتفاق ساده شد که توسط مسعود نجفی خبرنگار ایسنا به تصویر کشیده شد.    همزمان با آخرین روز برپایی این رویداد سینمایی که ایران حضور پر رنگی در آن داشته است، یه اتفاق ساده در 18 دقیقه از طریق خبرگزاری دانشجویان ایران (ایسنا) به‌نمایش درمی‌آید.         ,فرهنگي و هنري - سينما و تئاتر,«یه اتفاق ساده» در کن+فیلم,یکشنبه ۲ خرداد ۱۳۹۵ - ۰۲:۱۲,جشنواره فیلم کن
نایب رئیس فدراسیون بین‌المللی انجمن‌های تهیه‌کنندگان فیلم (فیاپف) گفت: اهدای جایزه‌ی سینمایی آسیا و اقیانوسیه به یک تهیه‌کننده‌ی ایرانی، دستاورد بزرگی برای سینمای ایران است که باید قدرش را بدانیم.    محمدمهدی عسگرپور در پی برگزیده شدن منوچهر محمدی به عنوان دهمین برگزیده‌ی مراسم جایزه‌ی سینمایی آسیا و اقیانوسیه و نیز برگزاری مجمع عمومی فیاپف در گفت‌وگویی با خبرنگار سینمایی ایسنا‌ مطالبی را درباره اهدای این جایزه و نیز جزئیات جلسه هیات رئیسه فیاپف مطرح کرد.    او ابتدا گفت: جلسه‌ی هیات رئیسه فیاپف و نیز مجمع عمومی آن 24 و 25 اردیبهشت‌ماه در کن برگزار شد که در آن گزارش‌هایی درباره‌ی سازمان تجارت جهانی و موضوع کپی رایت و قوانین مختلفی که در برخی کشورها از جمله اروپا در این‌باره تغییر کرده است‌، عنوان شد.    وی با اشاره به تاثیر برخی از این قوانین بر کشورهای دیگر افزود: در این‌باره فرانسه و پرتغال موضوعات جدیدی را مطرح کردند از جمله اینکه پرتغال درخواست جدیدی را به پارلمان خود برای کدگذاری محصولات فرهنگی ارائه کرده است و ما باید امیدوار باشیم، زمانی که به قانون کپی‌رایت پیوستیم بتوانیم از بسیاری از این قوانین استفاده کنیم، به ویژه آنکه روزهای پساتحریم را سپری می‌کنیم و این احتمال وجود دارد که ایران هم به این قانون جهانی بپیوندد.    عسگرپور در ادامه با اشاره به اینکه بررسی عملکرد مالی فیاپف،‌ پذیرفته شدن عضویت تهیه‌کنندگان فیلم و تلویزیون روسیه و نیز ارائه‌ی گزارش از سوی نیجریه، نروژ، کلمبیا و ترکیه از وضیعت روز خود از دیگر مسائل مطرح شده در این اجلاس بودند،‌ اظهار کرد: بررسی وضعیت بعضی جشنواره‌ها همانند جشنواره‌های بروکسل،‌ کلکته، پوسان و سارایوو بنا به درخواست مدیران آن‌ها از دیگر مواردی بود که در این اجلاس مطرح شد. به طور مثال جشنواره کلکته که تاکنون با موضوع زنان برگزار شده است، درخواست عمومی شدن آن را داشت. درباره پوسان هم بحث‌هایی با توجه به اتفاقات رخ داده در دوره‌ی گذشته‌ی جشنواره و دخالت دولت کره جنوبی برای خروج یک فیلم و تغییر مدیر جشنواره عنوان شد که در نهایت با ورود فیاپف به ماجرا طبق قوانین، فیلم در جشنواره نگه داشته شد.    او افزود: یکی دیگر از بخش‌های مهم این جلسه و نیز مجمع، برای ما موضوع انتخاب فردی بود که جایزه‌ی فیاپف؛ جایزه‌ی سینمایی آسیا پاسفیک را برای سال 2016 دریافت کند. در دوره‌ی اول، این جایزه به جورج میلر که هم اکنون رئیس هیات داوران جشنواره‌ی کن را برعهده دارد، اهدا شد و برای جایزه‌ی امسال به دنبال انتخاب فردی بودیم که در سینمای کشور خود جریان‌ساز بوده و همچنین تهیه‌کنندگی‌اش در اولویت باشد.    تهیه‌کننده‌ی فیلم متولد 65 گفت: هیات رئیسه‌ی فیاپف با اهدای جایزه به ایران موافقت کلی داشت، اما بحث مصداقی آن مطرح بود که جایزه به چه کسی داده شود‌ که در نهایت آقای منوچهر محمدی از بین سایر گزینه‌ها با توجه به پیشینه‌ای که داشت از بیشترین امتیاز برخوردار بود.    عسگرپور با اشاره به موفقیت فیلم‌های حوض نقاشی و زیر نور ماه به تهیه کنندگی منوچهر محمدی در همین مراسم سینمایی ادامه داد: کارهای منوچهر محمدی معمولا جزو بهترین آثار سینمایی ایران بوده و خود ایشان هم از معدود کسانی است که تلاش کرده به عنوان تهیه‌کننده در سینما باقی بماند. ضمن این که برخی از تولیدات او براساس طرح‌هایی بوده که خودش ارائه کرده و مناسبات صنفی و فعالیت‌ پررنگی که در موضوعات صنفی سینما داشته از پارامتر‌های قابل توجه کارنامه‌ی کاری ایشان بود.    وی در پایان با تاکید بر کسب این دستاورد بزرگ برای سینمای ایران خاطرنشان کرد: در نهایت پس از بررسی تمام شرایط این موضوع در هیات رئیسه و مجمع عمومی مطرح شد که منوچهر محمدی از ایران برگزیده‌ی جایزه‌ی امسال باشد. البته بنوآ جینیتی دبیرکل فیاپف هم این پیشنهاد را مطرح کرد که در مراسم جایزه‌ی آسیا پاسفیک که نوامبر 2016 در استرالیا برگزار می‌شود نکوداشتی برای سینمای ایران برپا شود که باید ببینیم این برنامه به چه شکل پیش خواهد رفت.    به گزارش ایسنا،منوچهر محمدی به تازگی به عنوان برگزیده دهمین دوره جایزه فیاپف (جایزه سینمایی آسیا و اقیانوسیه و فدراسیون بین المللی تهیه کنندگان) معرفی شد.       ,فرهنگي و هنري - سينما و تئاتر,قدر این دستاورد بزرگ را بدانیم,یکشنبه ۲ خرداد ۱۳۹۵ - ۰۱:۴۶,
محققان ژاپنی موفق به توسعه نرم افزاری برای گوشی‌های هوشمند شدند که به سادگی می‌تواند زلزله را تشخیص دهد.    به گزارش سرویس علمی ایسنا به نقل از دانشگاه کالیفرنیا، به تازگی یک تیم از محققان یک برنامه جدید را توسعه دادند که می‌تواند گوشی‌های هوشمند را به یک دستگاه شخصی تشخیص زمین لرزه تبدیل کند.    محققان یک نسخه ژاپنی از برنامه اندروید را روانه بازار کردند که اطلاعات را برای تشخیص زمین لرزه از گوشی‌های هوشمند جمع آوری کرده و در نهایت برای وقوع زمین لرزه به کاربران هشدار می‌دهد.    این نرم افزار MyShake نام دارد و توسط یک تیم از دانشگاه کالیفرنیا در برکلی توسعه یافته و هم اکنون از طریق فروشگاه Google Play که به وب سایت MyShake دسترسی دارد قابل دریافت است.    این برنامه در پس زمینه اجرا شده و میزان کمی از نیروی باتری گوشی را مصرف می‌کند، به طوری که شتاب سنج گوشی می تواند وقوع زمین لرزه را در هر ساعتی از شبانه روز ضبط کند.    در حال حاضر، این برنامه اطلاعات را از شتاب سنج جمع آوری کرده، آن را تجزیه و تحلیل می‌کند و اگر آن‌ها متناسب با مشخصات ارتعاشی زلزله باشند، آن‌ها را رله کرده و GPS گوشی مختصات آن را به آزمایشگاه لرزه نگاری برکلی در کالیفرنیا برای تجزیه و تحلیل می‌فرستد.    از زمانیکه برای اولین بار این برنامه در انگلستان و در فوریه سال جاری منتشر شد، بیش از 170،000 نفر از سراسر جهان برنامه را دانلود کرده‌اند.    به گفته محققان این برنامه جدید می‌تواند برای مناطقی که فاقد هرگونه شبکه لرزه نگاری هستند مفید باشد.    از ماه فوریه تاکنون این شبکه توانسته تا زلزله در شیلی، آرژانتین، مکزیک، مراکش، نپال، نیوزیلند، تایوان، ژاپن و در سراسر شمال آمریکا از جمله زلزله اوکلاهاما را ثبت کند.    این سیستم توانایی ثبت زمین لرزه های کوچک به اندازه 2.5 ریشتر و زلزله 7.8 ریشتری در 16 آوریل 2016 در اکوادور را داشته است.    نسخه‌های اسپانیایی و چینی این برنامه به زودی منتشر خواهد شد و برنامه MyShake در آینده نزدیک برای گوشی‌های iPhone نیز در دسترس خواهد بود.    محققان الگوریتم موجود در برنامه تلفن همراه را که به تجزیه و تحلیل داده های شتاب سنج تلفن پرداخته و ارتعاشات زلزله را از لرزش‌های عادی، مانند پیاده روی، تکان خوردن و یا ضربه متمایز می‌کند، شرح دادند.    در آزمون‌های شبیه سازی شده، این الگوریتم با موفقیت 93 درصدی توانسته زمان وقوع زمین لرزه را تشخیص دهد.    مقاله این پژوهش در مجله Science Advances منتشر شده است.         ,علمي و دانشگاهي - علم و فناوري جهان,مرکز لرزه نگاری شخصی در جیب شما!,یکشنبه ۲ خرداد ۱۳۹۵ - ۱۴:۲۳,
رئیس پیشین سازمان امور مالیاتی معتقد است با توجه به اینکه نرخ تورم اکنون 11 درصد است و نرخ سود سپرده‌های بانکی 18 درصد، هیچ دلیلی وجود ندارد که سپرده‌گذاران، مالیاتی بابت درآمدی که کسب می‌کنند، نپردازند. بلکه آن‌ها نیز مانند صنعت‌گران، پیمانکاران، شاغلان و... باید بابت فرصتی که اقتصاد کشور در اختیارشان قرار داده که درآمد کسب کنند، مالیات پرداخت کرده و از این بابت منتی هم بر سر مردم وجود ندارد.    علی عسکری، اقتصاددان در گفت‌وگو با خبرنگار ایسنا، درباره مالیات‌ستانی از سپرده‌های بانکی که به تازگی از سوی وزیر اقتصاد مطرح شده است، اظهار کرد: مالیات‌ستانی از سود سپرده‌های بانکی یک نکته‌ فنی اقتصادی است. تا زمانی که نرخ سود سپرده‌ها از نرخ تورم کمتر بود و سرکوب مالی صورت می‌گرفت مالیات‌ستانی از سود سپرده‌ها توجیه نداشت ولی اکنون که نرخ تورم 11 درصد و نرخ سود سپرده‌ 18 درصد و بازده پول مثبت است، طبیعی است که سپرده‌گذاران درآمد کسب کرده و باید مالیات آن را پرداخت کنند.    او افزود: در نظام مالیاتی، مالیات بر اساس درآمد یعنی بر منشا و پایه‌ درآمد محسوب می‌شود. اگر کسی در اقتصاد درآمدی کسب می‌کند و مثلا پولی دارد و آن را در نظام بانکی می‌گذارد و از آن درآمد کسب می‌کند، باید مالیات آن را پرداخت کند. چرا کسی که یک میلیارد تومان پول می گذارد و 180 میلیون تومان درآمد کسب می کند، نباید از این درآمد درصدی را به عنوان مالیات پرداخت کند؟ چرا صنعتگران، شاغلان، پیمانکاران و.. باید مالیات دهند ولی سپرده‌گذاران مالیات ندهند؟ همه‌ کسانی که در اقتصاد برای آن‌ها فرصت‌هایی ایجاد شده است که از قبل این فرصت‌ها درآمد کسب کرده‌اند، باید مالیات آن‌ را بدهند.    رئیس پیشین سازمان امور مالیاتی بیان کرد: کسی که پول خود را در بانک می‌گذارد و از آن درآمد کسب می‌کند بیش از هر چیزی از امنیت پولی که برایش ایجاد شده است، استفاده می‌کند، چرا نباید در قبال این فرصت که کشور برایش ایجاد کرده است مالیات پرداخت نکند؟ دولت برای سربازی که لب مرز از امنیت جانی افراد دفاع می‌کند، هزینه می‌کند، همچنین برای افرادی که در وزارت اطلاعات امنیت کشور را کنترل می‌کنند چرا افراد نباید هزینه‌ امنیت کشور و موقعیتی که اقتصاد کشور برایشان فراهم کرده که درآمد کسب کنند را بپردازند؟ چرا افرادی برای اینکه حقوق جامعه را برگردانند سر مردم منت می‌گذارند؟    وی در پاسخ به این مسئله که بسیاری از بانکی‌ها معتقدند مالیات‌ستانی از سود سپرده‌های بانکی این خطر را ایجاد می‌کند که پول مردم به سمت بازارهای موازی و موسسات غیرمجاز هدایت شود، تصریح کرد: برای نظام بانکی متاسفم. چرا برای فرار از مسئله، مسائل بانکی را پیش می‌کشند؟ سوال من این است که چرا باید در کشور موسسات غیر مجاز وجود داشته باشند که بترسیم پول مردم به سمت این موسسات هدایت شود؟ و اگر وجود دارد چرا نباید نظام بانکی بر آن اشراف داشته باشد؟ زمانی که من در سازمان امور مالیاتی بودم در جلساتی که با آقایان محمود بهمنی و ولی‌الله سیف برگزار کردیم به آن‌ها گفتیم بیایند تا با کمک نظام مالیاتی این موسسات را جمع کنیم که اگر امکان دارد این موسسات نظام‌مند شوند و به بانک تبدیل شوند و یا از نظام بانکی کشور مجوز بگیرند و فعالیت کنند و حقوق مردم و دولت را هم پرداخت کنند، حقوق نظام مالیاتی هم بدهند ولی متاسفانه نظام بانکی همراهی نکرد.    مدیرعامل سرمایه گذاری امید، بیان کرد: به نظر من باید بانکی‌ها از گرفتن مالیات از سود سپرده‌های بانکی حمایت کنند. بانک‌ها متاسفانه امروز به جای اینکه افراد را اعتبارسنجی و پشتیبانی کنند، لاپوشی می‌کنند. همین که به افراد اجازه می‌دهند پول خود را در موسسات غیر مجاز بگذارند و یا به راحتی از کشور خارج کنند یعنی به پولشویی کمک می‌کنند در کجای دنیا خارج کردن پول از کشور به اندازه‌ ایران راحت است؟ متاسفانه صرافی‌های ما نظام‌مند نیستند و مبادی‌هایی که باید پول کشور را کنترل و نظارت کنند چنین کاری نمی‌کنند و پول به راحتی از کشور خارج می‌شود. در کشورهای اروپایی وقتی افراد حساب باز می‌کنند از آن‌ها پرسیده می‌شود پول از کجا می‌آید؟ و به کجا می‌رود؟ نظام بانکی ما بر عکس لاپوشانی هم می‌کند. نظام بانکی بهتر است به جای فرافکنی به دولت کمک کند که مشکلات سامان یافته و از این بی‌نظمی نجات پیدا کنیم.    وی همچنین گفت: از سوی دیگر در نظر بگیرید که اکنون در سایر بازارها هم بازدهی به اندازه‌ی بانک نیست اکنون پول در ارز، مسکن و ... بازدهی ندارد و تنها بازاری که وضعیت مناسبی دارد، بورس است. به نظرم که اگر پول مردم به سمت بورس برود برای اقتصاد کشور مفیدتر است چون به تولید کشور کمک می‌کند.       ,اقتصادي - اقتصاد كلان,نظام بانکی فرافکنی نکند/ سپرده‌گذاران هم باید مالیات بپردازند,یکشنبه ۲ خرداد ۱۳۹۵ - ۱۱:۳۹,ماليات
رییس گروه پژوهش، فناوری و زیرساخت ستاد راهبردی توسعه علوم و فناوری‌های شناختی کشور بر لزوم تطبیق پروژه‌های اجرایی کشور با پایان نامه‌های دانشجویان کارشناسی ارشد و دکتری تاکید کرد.    به گزارش خبرنگار خبرگزاری دانشجویان ایران (ایسنا)منطقه آذربایجان‌ شرقی، مجید نیلی در نشست تخصصی روسای دانشگاه‌های استان با کمال خرازی، دبیر توسعه علوم و فناوری‌های کشور اظهار کرد: اولین بار است که در کشور متخصصان علوم شناختی در یکی از استان‌ها به صورت منسجم و هماهنگ در جلسه بسیار خوبی شرکت می‌کنند. امیدواریم با افزایش همکاری‌های مرکز و استان‌ها بتوانیم به اهداف خود در حوزه علوم شناختی دست یابیم.    وی با بیان اینکه آذربایجان‌ شرقی در حوزه علوم شناختی، دارای اهمیت و جایگاه بسیار ارزشمند است، تصریح کرد: حوزه علوم شناختی، حوزه‌ای میان رشته‌ای است و دانشگاه تبریز می‌تواند حلقه وصل تمامی دانشگاه‌های استان بوده و فعالیت‌های بسیار ارزشمندی در این حوزه انجام دهد.    رییس گروه پژوهش، فناوری و زیرساخت ستاد راهبردی توسعه علوم و فناوری‌های شناختی کشور تصریح کرد: انتظار داریم که سخنان مطرح شده در جلسات این چنینی، باقی نمانده و شاهد تحقق آن‌ها در مقام عمل نیز باشیم.    نیلی در ادامه با اشاره به مشکلات اقتصادی موجود در کشور، اظهار کرد: عده‌ای انتظار دارند که تجهیزات کلاسیک و درجه اول جهانی در اختیار آنان قرار گیرد که تحقق این امر در شرایط کنونی، امکان پذیر نیست.    وی ادامه داد: ما باید به دنبال شرایط جایگزین بوده و به شبکه‌سازی امکانات و نیروی انسانی در این حوزه بیش از پیش توجه کنیم.    وی خطاب به روسای دانشگاه‌های استان افزود: ما دانشگاهیان باید نهایت تلاش خود را بکنیم تا به هیچ وجه تحت تاثیر تغییر مدیریت‌های دولتی و سیاست‌های انقباضی مالی قرار نگرفته و در عین حال برای دانشگاه‌ها، درآمدزایی نیز بکنیم.    نیلی تصریح کرد: متناسب با آیین‌نامه‌های خود از اساتید دانشگاه‌ها و دانشجویان حمایت کرده و به هیچ وجه آن‌ها را زیر پا نمی‌گذاریم.    وی همچنین بر لزوم تطبیق پروژه های اجرایی کشور با پایان نامه های دانشجویان کارشناسی ارشد و دکتری تاکید کرد.     ,علمي و دانشگاهي - پژوهش,لزوم تطبیق پروژه‌های اجرایی کشور با پایان نامه‌های دانشجویی,یکشنبه ۲ خرداد ۱۳۹۵ - ۱۱:۰۵,پایان‌نامه‌های دانشجویی
مدیرکل امور اقتصادی و دارایی خوزستان گفت: با توجه به حجم بدهی‌ها و تعهدات دولت و با اشاره به منابع محدود دولت، فتح الفتوحی نیاز است تا این بدهی‌ها را تسویه کرد که با این شرایط و امکانات قابل حل نیست.     تحقق 275 ملیارد تومان مازاد درآمد در خوزستان     مسعود صدری با حضور در تحریریه خبرگزاری دانشجویان ایران (ایسنا) منطقه خوزستان، در گفت‌وگو با خبرنگار اقتصادی این خبرگزاری اظهار کرد: خوزستان اولین استان در زمینه دریافت مازاد درآمدها است و با توجه به 3 هزار و 600 میلیارد تومان درآمد استان در سال 94، 275 میلیارد تومان مازاد درآمد در استان محقق شد که از این میزان 14 میلیارد تومان به استان داده شد.     بدهی‌ها و تعهدات دولت؛ بیش از 41 هزار میلیارد تومان     وی افزود: آمار بدهی‌ها و تعهدات دولت در استان 41 هزار و 625 میلیارد تومان است که با توجه به امکانات استان و این حجم بدهی، برای جبران این بدهی‌ها راهی سخت پیش‌رو است.    صدری با بیان این‌که در سال 94، 110 درصد درآمدهای مصوب استان محقق شده است، تصریح کرد: وقتی در استانی درآمد مازاد محقق می‌شود، 50 درصد آن به استان مربوطه باز می‌گردد و باقی‌مانده آن به سایر استان‌هایی داده می‌شود که کمتر توسعه یافته‌اند یا در تحقق درآمدها موفق نبوده‌اند.    وی با اشاره به وظایف و عملکرد سازمان اقتصاد و دارایی خوزستان عنوان کرد: این سازمان وظیفه نظارت مالی در استان را بر عهده دارد و به عنوان متولی وصول درآمدهای دولت و تجمیع آن در خزانه عمل می‌کند.    صدری عنوان کرد: این سازمان به منظور اجرای راهبردها و تحقق اهداف وزارتخانه اقتصاد در استان ایفای نقش می‌کند؛ همچنین رسیدگی به همه حساب و کتاب‌های اموال منقول دولت در استان و نگهداری تمام اسناد و اوراق بهادار نیز در خزانه این سازمان از دیگر وظایف ما است.     فعالیت مرکز خدمات سرمایه‌گذاری خارجی     وی در خصوص جذب سرمایه‌گذار خارجی و ارائه خدمت به این سرمایه‌گذاران عنوان کرد: یک مرکز سرمایه‌گذاری خارجی در هر استان تعریف شده که وظیفه آن ارائه خدمات به سرمایه‌گذاران خارجی است و برای صدور مجوز جهت فعالیت‌های این سرمایه‌گذاران و حمایت قانونی از آن‌ها به وجود آمده است.    مدیرکل امور اقتصادی و دارایی خوزستان ادامه داد: صدور مجوز برای این سرمایه‌گذاران به منظور آن است تا از ابتدای سرمایه‌گذاری تا انتهای پروسه آن، از سرمایه‌گذاران به صورت قانونی حمایت شود و آن‌ها با اطمینان به سرمایه‌گذاری خود بپردازند.    صدری بیان کرد: در این مرکز سرمایه‌گذاری هر دستگاه اقتصادی و مرتبط با امور اقتصادی و سرمایه‌گذاری، یک نماینده دارد تا مشکلات به وجودآمده در حوزه خود را به منظور تسهیل روند کار سرمایه‌گذاران رفع کند.     14 هزار میلیارد تومان خرید داخل استان/لزوم استمرار اجرای بخش‌نامه خرید داخل     وی با اشاره به بخش‌نامه استاندار در زمینه خرید کالا و خدمات درون استانی عنوان کرد: از 22 هزار میلیارد تومان خرید توسط ادارات و سازمان‌ها در استان، 14 هزار میلیارد آن خرید از درون استان بوده که 64 درصد از میزان کل خرید استان را شامل می‌شود.    صدری اظهار کرد: این سازمان به شدت به دنبال آن است تا این فرآیند همچنان ادامه یابد و پروسه خرید از درون استان توسط دستگاه‌های استانی متوقف نشود زیرا این اقدام تاثیر بسزایی بر اقتصاد استان داشته است.    وی در خصوص پیشنهادات برای برنامه ششم دولت و سهم استان از بودجه کشور عنوان کرد: پیشنهادات درون استانی همیشه با مصوبات قانونی متفاوت است و هیچ‌گاه پیشنهادات، عیناً محقق نمی‌شوند و همیشه اختلافی میان درآمدهای مصوب‌شده و درآمدهای پیشنهادی استان وجود دارد.    صدری گفت: همچنین امیدواریم نقدینگی و اعتبار مربوط به درآمدهای نفتی، هر ساله سریعتر به استان اختصاص یابد و در این زمینه خوزستان مورد توجه بیشتری قرار بگیرد.     واگذاری طرح‌های نیمه‌تمام به بخش خصوصی از برنامه‌های استان است     وی با اشاره به تدوین برنامه استانی برای تامین مالی و واگذاری پروژه‌های نیمه تمام به بخش خصوصی عنوان کرد: با تدوین این برنامه امیدواریم بتوانیم در بخش تامین مالی این طرح‌ها به خوبی نقش‌آفرینی کنیم و پروژه‌های نیمه تمام را به بخش خصوصی واگذار کنیم تا در این زمینه بخشی از بار مشکلات و هزینه‌ها کاهش پیدا کند.    صدری تصریح کرد: این سازمان در بحث خدمات مشاوره‌ای نیز به فعالیت می‌پردازد و به دستگاه‌هایی که قصد جذب سرمایه‌گذار و یا عرضه اوراق مشارکت را دارند، خدمات ارائه می‌دهد تا پروسه این فعالیت‌ها در مدت زمان کوتاه‌تر و با روش صحیحی انجام شود.    وی گفت: دستگاه‌هایی که می‌خواهند برای تامین نقدینگی موردنیاز خود از طریق فاینانس عمل کنند نیز می‌توانند از خدمات مشاوره‌ای سازمان اقتصاد و دارایی استان بهره ببرند و این خدمات مشاوره‌ای از جمله حرکت‌های این سازمان در راستای تحقق سیاست‌های اقتصاد مقاومتی است.    صدری با اشاره به این نکته که اقتصاد کشور یک اقتصاد متمرکز است، عنوان کرد: در این خصوص در سطح بالادست کشور برنامه اقتصادی تهیه می‌شود و سپس این برنامه در قالب برنامه بودجه به سمت استان‌ها می‌آید که استان‌ها باید آن را اجرا کنند.    وی ادامه داد: با توجه به این شرایط سازمان اقتصاد و دارایی وظیفه دارد تا درآمدها را طبق برنامه وصول کند تا به این ترتیب بتوانیم به تامین نقدینگی استان بپردازیم و تعهدات دستگاه‌های اجرایی را پرداخت کنیم.     صنایع به دنبال تسهیلات تکلیفی با سود پایین هستند     صدری با اشاره به انتظارات از بانک‌ها عنوان کرد: صنایع درخواست‌کننده تسهیلات بانکی در استان، به دنبال تسهیلات تکلیفی با سود پایین هستند و کمتر درخواستی برای تسهیلات آزاد از سوی تولیدکنندگان و صنایع موجود در استان وجود دارد.    مدیرکل امور اقتصادی و دارایی خوزستان ادامه داد: صنایع پایین‌دستی نیز در استان بسیار محدود هستند و تقاضای آن‌ها در خصوص تسهیلات، سهم بالایی در اقتصاد ایجاد نمی‌کند.     تصویب 328 طرح سرمایه گذاری در خوزستان     وی با اشاره به جذب اعتبارات و سرمایه‌گذاری در بخش‌های مختلف استان عنوان کرد: در مجموع 328 طرح تاکنون به تصویب رسیده که از این میزان 15 مورد منجر به عقد قرارداد شده و 219 طرح نیز در حال اجرا است.    صدری ادامه داد: مبلغ کل سرمایه‌گذاری 13 هزار و 352 میلیارد تومان معادل 7 هزار و 95 میلیون دلار است که از این میزان 2 هزار و 447 میلیون دلار آن مربوط به سرمایه‌گذاران خارجی است.    وی عنوان کرد: منطقه ویژه پتروشیمی 20 طرح به ارزش سرمایه‌گذاری یک هزار و 146 ملیارد تومان در حال اجرا دارد که از این طریق 2 هزار و 428 نفر به صورت مستقیم و 4 هزار و 966 نفر به صورت غیر مستقیم مشغول به کار شده‌اند.    صدری گفت: همچنین منطقه ویژه اقتصادی بندر امام خمینی (ره) نیز در حال حاضر 41 طرح در حال اجرا دارد که ارزش آن یک هزار و 28 میلیارد تومان است و منجر به اشتغال یک هزار و 915 نفر به صورت مستقیم و 4 هزار و 420 نفر به صورت غیر مستقیم شده است.    وی افزود: 30 طرح سرمایه‌گذاری به ارزش 536 میلیارد تومان مربوط به سازمان جهاد کشاورزی استان است که از این تعداد 29 طرح در حال اجرا و یک تفاهم‌نامه در برنامه است و از این طریق نیز 11 هزار و 670 نفر به صورت مستقیم مشغول به کار شده‌اند.     عدم اجرایی شدن طرح‌های سرمایه‌گذاری سازمان آب و برق     مدیرکل امور اقتصادی و دارایی خوزستان ادامه داد: سازمان آب و برق استان خوزستان به جذب 7 طرح سرمایه‌گذاری اقدام کرده است که تمام این طرح‌ها در مرحله عقد تفاهم‌نامه مانده‌اند و هیجکدام تاکنون اجرایی نشده‌اند.    صدری ادامه داد: اداره‌کل میراث فرهنگی و گردشگری استان نیز به جذب 41 طرح سرمایه‌گذاری در بخش فرهنگی و گردشگری پرداخته است که تمام این طرح‌ها در حال اجرا هستند و کل مبلغ سرمایه‌گذاری این بخش نیز 844 میلیارد تومان است؛ این طرح‌ها به اشتغالزایی برای 3 هزار و 782 نفر به صورت مستقیم و 10 هزار و 230 نفر به صوت غیر مستقیم منجر شده است.    وی ادامه داد: همچنین سازمان صنعت، معدن و تجارت استان 28 طرح سرمایه‌گذاری در حال اجرا دارد که مبلغ کل این سرمایه‌گذاری‌ها 5 هزار و 638 میلیارد تومان بوده و این طرح‌ها اشتغالزایی برای 14هزار و 150 نفر به صورت مستقیم و 9 هزار و 257 نفر به صورت مستقیم را به دنبال داشته است.    صدری خاطر نشان کرد: سازمان منطقه آزاد اروند نیز 145 طرح دارد که از این تعداد 73 تفاهم نامه، 12 عقد قرارداد و 60 پروژه در حال اجرا دارد که منجر به اشتغال 9 هزار و 675 نفر به صورت مستقیم و 20 هزار و 249 نفر به صورت غیر مستقیم شده است. همچنین شرکت برق منطقه‌ای خوزستان 16 طرح با اعتبار 141 میلیارد تومان برای جذب سرمایه‌گذار دارد که 13 مورد آن تفاهم‌نامه و 3 مورد آن عقد قرارداد است.     ,استان ها - خوزستان,تسویه بدهی‌های دولت فتح‌الفتوح است‌,یکشنبه ۲ خرداد ۱۳۹۵ - ۰۵:۴۸,"خوزستان,اقتصاد"
یک شرکت چینی برای نخستین بار قصد دارد از یک بالن برای ارسال انسان‌ به فضا استفاده کند.    به گزارش سرویس علمی ایسنا به نقل از چاینا دیلی، شرکت Space Vision  به دنبال ارسال انسان‌ به فضا با استفاده از یک بالن فناوری پیشرفته و بازگرداندن آن‌ها به زمین با چترنجات است و هزینه این سفر 77 هزار دلار برآورد شده است.    این شرکت مستقر در پکن نخستین لباس چتر نجات فضایی چین را ساخته و قرار است در ماه‌های آینده، این تجهیزات و داوطلبان را مورد آزمایش قرار دهد.    یک کارآفرین، یک چترباز زن قهرمان و یک مهندس هواپیما اولین داوطلبانی هستند که این چالش را انجام خواهند داد.    این داوطلبان ماجراجو بر روی بالن در جو استراتوسفر سفر خواهند کرد.    لباس چترنجات فضایی از یک رادار، سیستم ارتباطات زمین و فضا و یک سیستم انتقال تصویر برخوردار است.       ,علمي و دانشگاهي - علم و فناوري جهان,ارسال انسان به فضا بر روی بالن فناوری پیشرفته,یکشنبه ۲ خرداد ۱۳۹۵ - ۱۰:۰۷,"فضا,چتر نجات,بالن"
یک برنامه‌ساز معارفی تلویزیون در پاسخ به اینکه تلویزیون در مناسبت‌های شاد مذهبی باید چه عملکردی داشته باشد؟ به بیان نکاتی حائز اهمیت در این زمینه پرداخت و گفت: تلویزیون راغب است که مناسبت‌های شاد را شاد برگزار کند اما هیچ‌گاه مدل مناسبی برای برگزاری این مناسبت‌ها شکل نگرفته است.    عبدالمجید رکنی در گفت‌وگویی با خبرنگار سرویس تلویزیون و رادیو ایسنا با بیان اینکه سیاست تلویزیون باید این باشد که ابتدا به کاهش آلام مردم بپردازد یادآور شد: زمانی سیاست تلویزیون ساختن برنامه‌های طنز بود اما این خنده‌های مصنوعی، غم‌های مخاطب را کاهش نخواهد داد. سیاست تلویزیون باید به سمت کاهش غم‌های مردم باشد، نه این‌که طنز بسازد و با پخش مداوم آن با این شیوه دنبال شادی مردم باشد.    وی سپس بیان کرد: شاد بودن یکی از ویژگی‌های تلویزیون است که باید در همه برنامه‌هایش، از اخبار گرفته تا برنامه‌های معارفی، دینی و برنامه‌های مختلف در طول سال به آن پرداخته شود.    این برنامه‌ساز سپس درباره‌ی کمرنگ بودن مناسبت‌های شاد و پرداختن به این مناسبت‌ها در تلویزیون بیان کرد: یکی از دلایلی که ایام‌ شاد مذهبی در تلویزیون رنگ‌ و بوی کمی دارند، به این برمی‌گردد که ایام شاد ما استمرار ندارند؛ در نتیجه تلویزیون نمی‌تواند برنامه‌های برنامه‌ریزی‌تر شده‌ای را طراحی کند. وقتی جشن‌های ما یک روزه باشد آن یک روز در آنتن تلویزیون دیده نمی‌شود اما به طور مثال در ایامی همچون ایام محرم و صفر به دلیل استمراری که این ایام دارند، برنامه‌ها راحت‌تر طراحی می‌شوند، بنابراین کوتاه‌ بودن زمان جشن‌ها باعث شده که تلویزیون در این ایام برنامه جدی نداشته باشد.    رکنی همچنین درباره‌ عملکرد تلویزیون در مناسبت‌های شاد مذهبی گفت: تلویزیون تقریبا یک برش از جامعه است، البته اگر چند قدم هم جلوتر باشد اتفاق خاصی نمی‌افتد. شاید یکی از مشکلات اساسی که ما در جشن‌ها داریم این است که مطابق با فرهنگ و آداب خودمان به مدل خوبی نرسیده‌ایم. افرادی که در تلویزیون هستند خواه ناخواه افرادی هستند که از جامعه برخاسته‌اند و از مکان خاصی مثل کره‌ی مریخ به تلویزیون نیامده‌اند، بنابراین به دلیل فقدان این مدل‌های مناسب است که تلویزیون هم در مناسبت‌های مذهبی شاد دستش خالی می‌شود.    وی در عین حال تاکید کرد: یکی از وظایف خطیر تلویزیون باید کاهش آلام مخاطب باشد؛ به عنوان مثال وقتی مخاطب دچار غم است، تلویزیون با برنامه‌هایش این آلام را بیشتر نکند. متاسفانه وقتی اخبار سراسری ما تنش‌زاست، خود این مسئله باعث افزایش آلام مخاطب می‌شود.    تهیه‌کننده برنامه سمت خدا در ادامه‌ گفت‌وگوی خود در همین زمینه یادآور شد: از تلویزیون نباید انتظار داشت تا در ایام مناسبات به ویژه در مناسبات شاد معجزه‌ کند؛ چراکه اگر تلویزیون بتواند با برنامه‌هایی که طراحی می‌کند، آلام مردم را در طول سال کاهش بدهد، اگر در ایام مناسبت‌ها یک برنامه معمولی هم پخش کند، مشکلی ایجاد نخواهد شد. تلویزیون باید در طی سال ببیند معضلات مردم چیست. با برطرف کردن آلام آنهاست که راحت‌تر می‌تواند آنها را بخنداند. مخاطب حتی با دیدن طنز لورل هاردی که از سال‌ها پیش پخش می‌شده هم می‌خندند.    وی البته به این نکته هم اشاره کرد که در حال حاضر مسیر خنداندن مردم به واسطه غم‌هایی که دارند کار سختی است.    رکنی در همین زمینه گفت: از طرفی تلویزیون تمایل دارد که برنامه‌های شاد طراحی کند اما واقعا خنداندن مردم سخت شده است و همه اینها به عوامل بیرونی برمی‌گردد؛ در نتیجه اگر این مسائل و مشکلات حل شود خندان مردم کار ساده‌ای می‌شود.    این برنامه‌ساز سپس به بعد فلسفی راضی نشدن مخاطب نسبت به برنامه‌های شاد تلویزیون، اشاره کرد و گفت‌: یکی از دلایل این اتفاق این است که مردم جامعه با گرفتاری‌های زیادی دست‌وپنحه نرم‌ می‌کنند، لذا با وجود این گرفتاری‌ها، کمتر می‌خندند بنابراین تلویزیون با پخش لطیفه‌های مختلف و برنامه‌های شاد هم نمی‌تواند مخاطب را اقناع کند؛ چراکه باید به او تسلا بدهد پس تلویزیون صرفا با پخش برنامه‌های شاد نمی‌تواند اتفاق خوبی را رقم بزند، به دلیل اینکه ابتدا باید با پخش برنامه‌های تسلابخش به مخاطب خوراک بدهد.    رکنی در پایان گفت‌وگوی خود تاکید کرد: با ساختن برنامه‌هایی که خنده‌های مصنوعی ایجاد می‌کند موافق نیستم؛ چراکه پس‌زمینه‌هایی در فرهنگ ما وجود دارد. مردم جامعه ما کم‌خنده هستند. اگر این پس‌زمینه‌ها اصلاح نشود تلویزیون نمی‌تواند مردم را بخنداند. گاهی اوقات دوربین مخفی‌های برنامه‌های خارجی را نگاه می‌کنم و فکر می‌کنم اگر این دوربین مخفی‌ها در ایران ضبط می‌شد اتفاقات بدی می‌افتاد، چراکه اشکال به جامعه خودمان بر‌می‌گردد. جامعه ما جامعه سخت‌خندانی است و با وجود اینکه فکر می‌کنیم جنبه شوخی و خنده داریم ولی واقعا این طور نیست.         ,فرهنگي و هنري - تلويزيون و راديو,تلویزیون در مناسبت‌های شاد مذهبی چه می‌کند؟,یکشنبه ۲ خرداد ۱۳۹۵ - ۱۱:۳۱,
 تایم‌100 فهرستی است که هر سال از سوی مجله آمریکایی تایم منتشر می‌شود و 100 فرد تاثیرگذارِ جهان را معرفی می‌کند. این فهرست اولین بار سال 1999 منتشر شد که نتیجه مباحثه با افراد دانشگاهی، سیاسی و روزنامه‌نگاران بود و حالا سال‏‌هاست که سالانه منتشر می‌شود و افراد مختلفی را چون دانشمندان، نویسندگان، فعالان اجتماعی، بازیگران و سیاستمداران در برمی‎گیرد.   آخرین فهرست مجله تایم به‌ تازگی منتشر شده و 100 فرد تاثیرگذار جهان را در سال 2016 را معرفی کرده است؛ این افراد در پنج دسته پیشروها (Pioneers)، غول‌ها (Titans)، هنرمندان (Artist )، رهبران (Leaders) و شاخص‌ها (Icons) جای گرفته‌اند. در مجله تایم هر کدام از این افراد با متن کوتاهی معرفی شده‌اند که چهره دیگری، این معرفی را درباره آن‌ها نوشته است؛ مثلا کریستوفر نولان، بیل کلینتون، بیل و ملیندا گیتز، میشل بلومبرگ، جان کری، استیون اسپیلبرگ، جو بایدن، استفان هاوکینگز و ...از نویسندگان این متن‌های کوتاه هستند.    برخی از این چهره‌ها را در زیر می‌توانید بیشتر بشناسید:     پیشروها     رویاباف کیهانی  کیپ تورن(Kip Thorne)  کیپ تورن استاد فیزیک نظری دانشگاه ام‌آی‌تی است. او سال‌ها پیش هم‎کلاسی استفان هاوکینگز بوده و یکی از برترین دانشمندان حوزه اخترفیزیک و کسی است که بیشترین تحقیقات را روی نظریه عمومی نسبیت انیشتین داشته است. کیپ تورن در فیلم اینتراستلار هم مشاور کریستوفر نولان بوده و با همفکری او این فیلم ساخته شده است. پژوهش‌های او در اخترفیزیک گشاینده دریچه‌های تازه‌ای به علم است.     کیپ تورن     وفادار به المپیک  ابتهاج محمد(Ibtihaj Muhammad)  ابتهاج محمد شمشیربازی آمریکایی است که بیش از همه برای آوردن حجاب به تیم المپیک آمریکا معروف است. امروز ابتهاج یکی از بهترین شمشیربازان جهان است که البته حجاب اسلامی‌اش را هم حفظ کرده و همراه با تیم آمریکا به المپیک ریودوژانیرو هم خواهد آمد. از حجاب او همیشه استقبال شده و هم‌وطنانش معتقدند که وقتی او با حجاب دارد برای کشورش می‌جنگد، بخشی از آمریکا را نمایندگی می‌کند. او اولین آمریکایی خواهد بود که باحجاب در تیم المپیکی آمریکا حضور پیدا می‌کند.     ابتهاج محمد     پاکسازی هوا  سونیتا ناراین (Sunita Narain)  سونیتا ناراین زن هندی طرفدار محیط‌ زیست و یک فعال اجتماعی سیاسی است؛ او یک پیشروست چون او و سازمانی که در دهلی بنیان‌ نهاده در کاهش آلودگی هوای دهلی پایتخت هند بسیار موثر بوده و بسیاری از پیشنهادهای محیط زیستی او مورد توجه واقع شده است. او همچنین نخبگانی را که آلودگی‌های محیط‌ زیستی را به گردن فقرا می‌اندازند سرزنش و از سیاست‌هایی که ساکنان بومی جنگل‌های هند را متولیان اصلی محیط زیستِ خود می‌دانند، حمایت می‌کند.    شاهدی برای قربانیان جنگ  نادیا مراد (Nadia Murad)  نادیا مراد دختر 21 ساله ایزدی است که در 19 سالگی، شهر، کشور و خانه‌اش را از دست می‌دهد. او سه ماه اسیر داعش بوده و مورد آزار و اذیت و تجاوز از سوی اعضای داعش قرار گرفته است. نادیا اولین بار که از دست داعش فرار می‌کند، گیر می‌افتد و مورد تجاوز گروهی اعضای این گروه قرار می‌گیرد. او که توانسته از دست داعش بگریزد، اکنون در اروپا زندگی می‌کند. نادیا اکنون به همه دنیا سفر می‌کند و از نسل‌کشی داعش علیه ایزدی‌ها سخن می‌گوید؛ هنوز بیش از 30 هزار زن ایزدی در اسارت داعش هستند و او از همه دنیا خواسته برای آزادی این زنان تلاش کنند.     نادیا مراد     اجبار به طبیعت  کریستینا فیگرز(Christiana Figueres)  کریستیانا فیگرز یک دیپلمات کاستاریکایی‌ است که به عنوان دبیر اجرایی کنوانسیون سازمان ملل در مورد تغییرات اقلیمی منصوب شده و بیش از 40 سال است روی مبحث تغییرات اقلیمی کار می‌کند. در سال‌های اخیر تلاش‌های او در گفت‌وگو‌های پاریس به نتیجه نشسته است که یکی از بلندپروازانه‌ترین قطعنامه‌های جهانی علیه تغییرات اقلیمی است.     کریستینا فیگرز     پدری برای مهاجران  موسی زیرای (Mussie Zerai)  موسی زیرای یا پدر موسی، کشیشی رمی است که از کشورش و از رژیم دیکتاتور اریتره به رم گریخته و حالا داوطلب شده تا به مهاجرانی که از آفریقا به اروپا می‌آیند، کمک کند. او بیش از یک دهه است که به یک شاهراه برای مهاجرانی بدل شده که با قایق به ساحل‌های ایتالیا می‌آیند. او در سال 2003 یک مرکز تماس‌های اضطراری برای کمک به مهاجران راه‌اندازی کرد؛ موسی منتقد سرسخت سیاست‌هایی است که در تعصبات عمیق ریشه دارد و بر صدور ویزای محدود تاکید می‌کند. او معتقد است که هیچ مهاجری غیرقانونی نیست.     موسی زیرای     شکارچی فسیل  لی برگر(Lee Berger)  لی برگر یک فسیل‌شناس، انسان‌شناس و باستان‌شناس آمریکایی‌ است و برای کشف یک نمونه انسان اولیه در آفریقای جنوبی، مشهور است؛ انسان نخستینی که او کشف کرده بیش از 2.5 میلیون سال پیش می‌زیسته که او به آن لقب همو نالدی (Homo naledi) داده است؛ او بیش از 1500 استخوان متعلق به این انسان‌های اولیه را در اتاقی بسیار عمیق یافت که به نظر می‌رسید گوری قدیمی باشد.     لی برگر     قهرمان مراقبت‎های پزشکی  راج پنجابی (Raj Panjabi)  راج پنجابی دانش‌آموخته هاروارد است، او وقتی 9 ساله بود از کشورش لیبریا به آمریکا می‏‌گریزد و در سن 24 سالگی به عنوان یک پزشک به لیبریا باز می‎گردد تا به کشورش خدمت کند. او سازمانی غیرانتفاعی تاسیس می‏‌کند و در صف اول مبارزه با بیماری‎های واگیردار می‎ایستد. خدمات چشمگیر او سبب می‎شود در سال 2015 از سوی مجله فورچون به عنوان یکی از 50 رهبر بزرگ جهان معرفی شود و در فهرست 400 نفره مجله فوربس از نیکوکاران جهان قرار بگیرد.     راج پنجابی     دیگر چهره‎های پیشرو تایم لین-منوئل میراندا، کیتی نیکان، گینا رودریگز، آلان استرن، مارک ادوارد و مونا آتیشا، دن کاردر، هوپ جاهرن، فلیکس کلبرگ، روی چوی، پالمر لوکی، لورا اسرمن و شلی هانگ، کیتلین جنر و عزیز انصاری هستند.     غول‌ها     مهندس ارشد اینترنت  ساندر پیچای (Sundar Pichai)  ساندر پیچای به جهان کمک کرده تا کمی تکان بخورد؛ او از مدیران گوگل است و می‎توانید اسم او را گوگل ‎کنید. او مدیرعامل گوگل درایو است، بر روی گوگل کروم، جی‏‌میل و تلفن‏‌های اندرویدی کار کرده، و خیلی از ما امروز نمی‏‌دانیم در کدام طرف خیابان هستیم بدون گوگل مپی که او بر روی آن هم کار کرده. پیچای در یک خانواده متوسط در هند متولد شده و علاقه‏‌اش را به اعداد در 12 سالگی کشف کرده وقتی که خانواده‎اش یک تلفن خریدند. حالا او مهندس است و مهندس‎ها از علم کمک می‏‌گیرند تا مسائل را حل و چیزها را درست کنند. مهندسی از ترکیب منطق و بینش برای حل مساله و ساخت کمک می‎گیرد؛ حالا باید منتظر ماند و دید که ساندر در آینده چه خواهد داشت.     ساندر پیچای     آینده بخشش  مارک زاکربرگ و پرسیلا چان (mark zuckerberg and priscilla chan)  مارک و پرسیلا در بخش غو‌ل‌های مجله تایم به عنوان افراد تاثیرگذار معرفی شده‌اند؛ مارک با ایجاد فیس‎بوک، دنیای ارتباطی آدم‌ها را تغییر داده و پرسیلا هم که یک متخصص اطفال است، بر سلامت اطفال و بهداشت متمرکز است. آن‌ها با ایجاد سازمان خیریه چان زاکربرگ که 99 درصد اموال خود را در آن سرمایه‌گذاری کرده‌اند، به الهام‌بخشانی جهانی بدل شده‌اند که هدف‌شان ارتقای آموزش جهانی، مبارزه با بیماری‌ها و گسترش ارتباطات جهانی است.     مارک و پرسیلا     مرد رنسانسی  الی براد(Eli Broad)  الی براد کارآفرین و نیکوکار آمریکایی است. او بیش از 500 شرکت موفق تاسیس، همچنین به میلیون‌ها نفر کمک کرده به آرزوهایشان برسند و یا با آرامش خاطر بازنشسته شوند. او همچنین برای ارتقای آموزش، هنر و پزشکی، کمک‌های بزرگی کرده و تلاش‌های بسیاری هم درباره قوانین اسلحه انجام داده؛ چنانکه به سختی می‌توان گفت او در صنعت، کمک‌های بیشتری به جهان کرده و یا با فعالیت‌های بشردوستانه‌اش.     الی براد     نگهبان پادشاهی  محمد بن نایف(Mohammed bin Nayef)  محمد بن نایف نقش بزرگی در حفظ سلطنتی دارد که پدربزرگش آن را ایجاد کرده است. او بعد از مرگ عمویش ملک عبدالله در سال 2015 به نخستین نفر در صف جانشینی تاج و تخت قرار گرفت و نقش مهمی را در تصمیم‌گیر‌ی‌های عربستان به ویژه در ارتباط با داعش بازی می‌کند.     محمد بن نایف     سرمایه‎گذار عکس‏‌های ماه  یوری میلنر(Yuri Milner)  یوری میلنر یک رویاپرداز است، او یک فیزیکدان روس است، اما این تنها چیزی نیست که سبب شده یوری یک غول باشد، او روی دوربین‏‌های دیجیتالی آسمان سرمایه‏‌گذاری کرده؛ چیزی که سبب شده استفان هاوکینگز از او و شجاعتش در ایجاد راهی برای سفرهای بین سیاره‏‌ای بنویسد. یوری سرمایه‏‌گذار بی‏‌باکی ‎است و در فیس‏بوک، توییتر و علی‏‌بابا هم سرمایه‌‏گذاری کرده است.     یوری میلنر     هسته اپل  تایم کوک (Time Cook)  اپل به خاطر زیبایی و خلاقیت محصولاتی مشهور است که جهان را با تغییر شیوه اتصال و خلق ارتباطاتش تغییر داد، همچنین شیوه‏‌ای را که ما کار، فکر یا عمل می‏‌کنیم تغییر داد. اما ادامه دادن به مسیر موفقیت‌آمیز، نیازمند مدیر بزرگی است که شجاع و ایده‌‏آل‏‌گرا باشد، بالاترین اصول اخلاقی را حفظ کند و هر روز آنچه را که ما هستیم، همچنین فرهنگ و جامعه‏ را به چالش بکشد.  تایم‌کوک چنین رهبری است، او اکنون مدیرعامل اپل است و مصمم است که بهترین تصمیم‎ها را در بهترین زمان و بهترین شیوه عملی کند.     تایم کوک     دیگر غول‌‏های مجله تام شامل استفان کوری، کاتلین کندی، ونگ جیانلین، پاپ فرانسیس، دایان جانسون، کیت لدکی و بینی بانسال و ساچین بانسال هستند.     هنرمندان     در بخش هنرمندان هم چهره‏‌های زیر در فهرست تایم قرار گرفته‎اند:    ستاره‏‌ای که می‎درخشد  پریانکا چوپرا(Priyanka Chopra)  پریانکا بازیگر بالیوود است و در بیش از 50 فیلم بازی کرده است. او آینده درخشانی در بازیگری دارد و به عنوان چهره‏‌ای که کلیشه یک بازیگر بالیوودی را شکسته در فهرست تایم جای گرفته است.     پریانکا چوپرا     رادیکال ابدی  یایویی کوازما (Yayoi Kusama)  کوازما هنرمند و نویسنده 85 ساله ژاپنی است که در شکل‏‌های مختلفی چون نقاشی، مجسمه‏‌سازی، کولاژ، هنرهای نمایشی و هنرهای محیطی دست به خلق هنری می‏‌زند و کارهایش خلاقانه و مسحورکننده است. کارهای او تماتیک است و رنگ‏‌های روان‌شناسانه و تکرار در آنها نقشی اساسی دارند. او از پیشروان هنر پاپ، مینیمالیسم و هنر فمنیستی است و بر آثار هنرمندانی چون اندی وارهول و کلز اولدنبرگ هم تاثیر گذاشته است. در بخشی از آثارش خودش هم جزوی از اثر است. کوازما اکنون مهم‎ترین هنرمند زنده ژاپنی است. آثار او انقلابی و رادیکال و ابدیت تم اصلی آن‌هاست. او ملکه نقطه‏‌ها هم لقب گرفته است.     یایویی کوازما     اشاره مستقیم به پیشگیری از HIV     شارلیز ترون(Charlize Theron)  خیلی از سلبریتی‎ها می‏‌دانند چطور آگاهی مردم را افزایش دهند، اما شارلیز متفاوت است؛ اول اینکه او عمیقا درگیر کار در سازمانی است که ایجاد کرده است. او در 9 سال گذشته زمان زیادی را در آفریقای جنوبی گذرانده و به بسیاری کمک کرده تا به ایدز مبتلا نشوند. دیگر اینکه او کاملا کارش را می‏‌شناسد و بر نتایج کارش متمرکز است. سوم اینکه او با گروهی کار می‌کند که می‏‌توانند ایده‎هایش را به واقعیت بدل کنند و او از اینکه آنچه را در ذهنش است بگوید، نمی‎ترسد. کار ترون بیش از همه در بالابردن اعتماد به نفس در کودکان مبتلا به ایدز موثر بوده است.  شارلیز ترون که برنده جایزه اسکار بازیگری است و در فیلم وکیل مدافع شیطان بازی کرده، به عنوان سفیر صلح سازمان ملل هم انتخاب شده است.     شارلیز ترون      رهبران   در فهرست رهبران تاثیرگذارن مجله تایم هم چهره‏‌های زیر معرفی شده‌‏اند:    کیم جونگ اون - رهبر کره‏ شمالی، رجب طیب اردوغان- رئیس‌جمهور ترکیه، ولادیمیر پوتین (رئیس جمهور روسیه)، پاول رایان (رئیس مجلس نمایندگان آمریکا)،دیانا ناتالیکو (رئیس دانشگاه الپاسو)، لوری رابینسون (ژنرال نیروی هوایی آمریکا)، دارن والکر(رئیس بنیاد فورد)، فرانسوا اولاند (رئیس جمهور فرانسه)، تد کروز (سیاستمدار آمریکایی و سناتور ایالات متحده از تگزاس)، ملکه ماکسیما (ملکه هلند)، لستر هالت (روزنامه‏‌نگار و موسیقی‏دان آمریکایی)، جیمز کومی (وکیل آمریکایی)، شی جین پینگ (رئیس جمهور چین)، جاستین ترودو (نخست‌وزیر کانادا)، آنگ سان سو چی (رهبر جنبش مخالفان میانمار)، هیلاری کلینتون (سناتور و کاندیدای ریاست‌جمهوری آمریکا)، رقورام گویند راجان (اقتصاددان و مدیر بانک مرکزی هند)، سرجیو مورو (قاضی فدرال برزیل)، جاها دوکوره (دختر 24 ساله‎ای که ناقص‎سازی جنسی را تجربه کرده و اکنون فعال زنان است)، مارسیو مارسی (رئیس جمهور آرژانتین) و باراک اوباما (رئیس‌جمهور آمریکا).    از میان بخش شاخص‎های (icon) مجله تایم هم می‎توان به چهره‌‏های زیر اشاره کرد:    مرد حامی زمین  لئوناردو دی‏کاپریو (Leonardo DiCaprio)  متن ستایش‌آمیز مجله تایم درباره لئو را جان‌ کری وزیر امور خارجه آمریکا نوشته که در آن استعدادهای این بازیگر و فعال محیط زیست آمریکایی را که به تازگی اسکار گرفته بی‌انتها خوانده است. کری گفته او تمریناتش را درست انجام داده و خوب می‏‌داند چگونه خودش را 200 سال به عقب برگرداند و در فیلم بازمانده بازی کند. کری در این نوشته افزوده: آمادگی، دقت و هوش چیزی است که یک هنرمند را می‎سازد اما من او را برای چیزی بیش از این‌ها تحسین می‎کنم؛ برای تبدیل شدن او به نیرویی قدرتمند برای حفاظت از سیاره ما.     لئوناردو دیکاپریو     بی‌باک  روندا رزی (Ronda Rousey)  روندا رزی بازیگر و جودوکای آمریکایی و اولین زن آمریکایی است که در المپیک پکن مدال برنز گرفت . او در سال 2015 سومین زنی بود که نامش در گوگل سرچ شده بود. اما این‌ها تنها مواردی نیست که روندا را به فهرست تایم وارد کرده. نوع نگاه او به دنیای زنان متفاوت است. او می‏‌گوید باید به بدن زنان نگاهی دیگر شود و دید سودجویانه از آن باید برداشته شود.     روندا     فاتح بیماری‌‏ها  تو یویو (Tu Youyou)  یویو داروساز و شیمیدان چینی و یکی از معدود آدم‎هایی است که می‌تواند بگوید جان میلیون‏‌ها آدم را نجات داده است؛ او یکی از اعضای تیمی بوده که داروهای سنتی چین را برای یافتن درمانی برای مالاریا بررسی می‎کردند. یویو گیاهی را یافت که در طب سنتی چین برای درمان مالاریا استفاده می‎شد؛ درمنه (sweet wormwood). اما چگونگی استفاده از این گیاه معلوم نبود و این یویو بود که از بین راه‏های گوناگون کشف کرد که گیاه باید مکیده شود و خودش اولین کسی بود که آن را امتحان کرد. او در سال 2015 اولین زن چینی شد که جایزه نوبل می‏‌گیرد و حالا داروی او هر سال جان هزاران نفر را نجات می‎دهد.       تو یویو     ادل خواننده انگلیسی،  سانیا میرزا تنیسور هندی، الخاندرو گونسالس اینیاریتو  کارگردان و نمایشنامه‏‌نویس مکزیکی،  نیکی میناژ بازیگر و خواننده آمریکایی و مرلین رابینسون نویسنده و مقاله‎نویس آمریکایی از دیگر افرادی هستند که نامشان به عنوان چهره‏‌های شاخص مجله تایم آمده است.    آزاده شمس- ایسنا     ,ايسنا+ - ايسنا+,"چهره‌های پرنفوذ ""تایم"" چه کرده‌اند؟",سه‌شنبه ۲۱ اردیبهشت ۱۳۹۵ - ۱۴:۲۹,"تایم,چهره‌های تاثیرگذار تایم"
در آستانه آغاز عملیات گسترده آزادسازی شهر فلوجه با عنوان جنگ در هم شکستن تروریسم، ارتش عراق از ساکنان شهر فلوجه خواست تا آماده ترک این شهر از طریق مسیرهای امن باشند.  به گزارش خبرگزاری دانشجویان ایران (ایسنا)، به نقل از شبکه خبری سومریه نیوز، ارتش عراق از ساکنان شهر فلوجه خواست تا از طریق مسیرهای امنی که بعدا به آن‌ها ابلاغ خواهد شد، شهر را ترک کنند و کسانی هم که توانایی خروج از شهر را ندارند پرچم سفید به دست بگیرند تا مکان حضور آن‌ها مشخص شود.  ارتش عراق از ساکنان فلوجه خواست از مقرها و تجمعات داعش دور شوند.  به گفته منابع نظامی عراق، تمامی مقدمات برای آغاز عملیات آزادسازی شهر فلوجه، دومین شهر بزرگ استان الانبار تکمیل شده است. این عملیات با مشارکت نیروهای امنیتی، ارتش، نیروهای مبارزه با تروریسم، پلیس الانبار و نیروهای مردمی آغاز خواهد شد.  این منابع پیش‌بینی کردند که عملیات آزادسازی شهر فلوجه طی ساعات آتی آغاز شود.  به گفته منابع عراقی، عملیات آزادسازی فلوجه که به عملیات در هم شکستن تروریسم نامگذاری شده با فرماندهی عبدالوهاب الساعدی، فرمانده عملیات صلاح الدین و با حمایت هوایی عراق و ائتلاف ضد داعش خواهد بود.  در عین حال پلیس فدرال عراق اعلام کرد که 20 هزار نیروی پلیس عراق وارد فلوجه شده‌اند.  همچنین فرحان محمد، عضو شورای استانداری الانبار اعلام کرد که شهر فلوجه از چهار محور الکرمه در شمال، عامریه الفلوجه در جنوب، روستای زوبع در شرق فلوجه و مسیر بین المللی در غرب محاصره شده است و نیروهای عراقی منتظر ساعت صفر برای آغاز عملیات هستند.  وی پیش‌بینی کرد که شهر فلوجه طی روزهای بسیار اندکی آزاد شود.  فرحان محمد گفت: ما اطلاعاتی در دست داریم که نشان می‌دهد تروریست‌های داعش در حال خروج از مقرهای ویژه خود هستند. از دو روز پیش نیز گذرگاه‌های امنی برای ساکنان محاصره شده فلوجه جهت خروج از این شهر به سمت شهر رمادی ایجاد شده است.  از سوی دیگر داعش خانواده‌های عراقی در اطراف شهر فلوجه را مجبور به رفتن به این شهر کرده تا بتواند از آن‌ها به عنوان سپر انسانی در برابر حملات ارتش عراق استفاده کند.     ,بين الملل - آسيا،خاورميانه,ارتش عراق آماده عملیات آزادسازی فلوجه می‌شود,یکشنبه ۲ خرداد ۱۳۹۵ - ۱۳:۲۵,
تورم اردیبهشت ماه سال جاری نسبت به ماه قبل و ماه مشابه سال قبل کاهش یافته و منفی شده است که این کاهش عمدتا ناشی از کاهش تورم گروه خوراکی‌ها آشامیدنی‌ها و دخانیات بوده است.    به گزارش ایسنا‌، براساس اطلاعات منتشر شده از سوی مرکز آمار ایران درباره قیمت کالاها و خدمات مصرفی خانوارهای شهری کشور در اردیبهشت ماه سال 1395، شاخص کل برمبنای سال 1390 در اردیبهشت ماه سال 1395 به عدد 223 رسیده است و به این ترتیب نرخ تورم سالانه در اردیبهشت ماه سال جاری با کاهش 0.6 درصدی در مقایسه با فروردین ماه (10.8) به 10.2 درصد رسیده است. همچنین تورم نقطه به نقطه نسبت به ماه مشابه سال گذشته به 6.8 درصد رسیده است که نسبت به فروردین (7.7 درصد) حدود 0.9 درصد کاهش یافته است.  این در حالی است که تورم ماهانه در ماه قبل در تغییری کم سابقه در دو - سه سال اخیر، منفی 0.4 درصد گزارش شده و در قیاس با فروردین حدود 0.8 درصد تغییر دارد.  بر اساس اطلاعات مرکز آمار ایران، شاخص گروه خوردنی‌ها، آشامیدنی‌ها و دخانیات، در اردیبهشت ماه سال جاری به 257.5 درصد رسیده است که تورم آن نسبت به ماه قبل 1.3 درصد کاهش یافته و تورم گروه کالاهای غیر خوراکی و خدمات با ثبات در شاخص 211 بی تغییر مانده است.    از گروه خوراکی‌، آشامیدنی‌ها و دخانیات تورم گوشت قرمز ‌، سفید و فرآورده‌های آن نسبت به ماه قبل 1.5 درصد کاهش یافته و نسبت به ماه مشابه سال قبل 3.9 درصد افزایش یافته است. همچنین تورم گوشت قرمز و گوشت ماکیان نیز در اردیبهشت ماه سال جاری نسبت به ماه قبل منفی 1.6 درصد و نسبت به ماه مشابه سال قبل سه درصد بوده است.    از گروه خوراکی‌ها تورم شیر، پنیر و تخم‌مرغ نیز نسبت به ماه قبل منفی 0.4 درصد و نسبت به ماه مشابه سال قبل 6.7 درصد است.    تورم میوه و خشکبار نیز در ماه اردیبهشت منفی 1.5 درصد و تورم این گروه نسبت به ماه مشابه سال قبل منفی یازده درصد بوده است. تورم گروه سبزیجات و حبوبات نیز در اردیبهشت ماه سال جاری نسبت به ماه قبل منفی 9.2 درصد و نسبت به ماه مشابه سال قبل 7.1 درصد را نشان می‌دهد.    تورم دخانیات، نیز در اردیبهشت ماه سال جاری نسبت به ماه قبل 7.4درصد و نسبت به ماه مشابه قبل 11.3 درصد بوده است. در گروه مسکن، آب، برق و گاز و سایر سوخت‌ها، تورم مسکن در اردیبهشت ماه سال جاری نسبت به ماه قبل 0.1 درصد و نسبت به ماه مشابه سال قبل 7.3درصد بوده است.    همچنین تورم آب ،‌ برق و سوخت در اردیبهشت ماه امسال نسبت به ماه قبل به منفی سه درصد رسید، تورم این گروه نسبت به ماه مشابه سال قبل 19.5 درصد افزایش یافته است.تورم بهداشت و درمان، نیز در اردیبهشت ماه سال جاری نسبت به ماه قبل 0.4 درصد ارزیابی شده است تورم این گروه نسبت به ماه مشابه سال قبل 9.2 درصد افزایش یافته است.  براساس اعلام مرکز آمار ایران، آموزش نیز در اردیبهشت ماه سال جاری نسبت به ماه قبل 0.1 درصد ونسبت ماه مشابه سال قبل 14.8 درصد افزایش یافته است.       ,اقتصادي - اقتصاد كلان,جزئیات کاهش تورم اردیبهشت ماه,یکشنبه ۲ خرداد ۱۳۹۵ - ۱۳:۲۷,تورم
کارگروه ویژه هیأت دولت که به دستور رئیس جمهوری و تصویب هیأت دولت و به منظور بررسی ابعاد مختلف دستبرد دولت آمریکا به دارایی‌های ملت شریف ایران تشکیل شده بود گزارش خود را در قالب بیانیه ای منتشر کرد.    به گزارش گروه دریافت خبر خبرگزاری دانشجویان ایران (ایسنا)، در پی دستبرد دولت آمریکا به اموال کشورمان به بهانه حکم واهی دیوان عالی این کشور، به دستور رئیس جمهوری و تصویب هیأت وزیران، کارگروهی ویژه با مسئولیت وزیر امور اقتصادی و دارایی مامور بررسی حکم مصادره اموال کشورمان در آمریکا و پیگیری استیفای این حقوق شد.    این کارگروه که مسئولیت آن با دکتر طیب نیا وزیر امور اقتصادی و دارایی و متشکل از وزرای امورخارجه، اطلاعات، دادگستری و رئیس کل بانک مرکزی جمهوری اسلامی ایران است، موظف شد حکم دادگاه آمریکایی در زمینه مصادره دو میلیارد دلار از اموال کشورمان را از ابعاد مختلف از جمله تعیین عوامل دخیل در این خصوص به صورت جامع و دقیق بررسی و برای پیگیری و استیفای حقوق دولت جمهوری اسلامی ایران پیشنهاد لازم را ارائه کند.    در بیانیه کارگروه ویژه هیأت دولت تاریخچه دقیقی از خصومت دولت و کنگره آمریکا علیه جمهوری اسلامی ایران و نیز احکام صادر شده درخصوص توقیف دارایی های کشورمان به بهانه پرداخت غرامت به خانواده آمریکایی های کشته شده در لبنان ارائه شده است.    این کارگروه در بیانیه خود متذکر شده است که در مسیر بررسی جامع و دقیق این موضوع گزارش ها، اسناد و مکاتبات وزارت امور خارجه، شورای عالی امنیت ملی، بانک مرکزی، مرکز امور حقوق بین المللی و نهاد ریاست جمهوری مربوط به این پرونده را مد نظر قرار داده است.    در این بیانیه آمده است که اقدامات خصمانه کنگره و دولت آمریکا علیه ملت ایران که با تصویب و تنفیذ قوانین جدید در جریان رسیدگی به یک پرونده بی اساس توسط مرجع مستقل قضائی مداخله کرده اند؛ و رویکرد دستگاه قضایی امریکا که اصل مصونیت دولت ها را زیرپا گذاشته و حکم به تعرض به اموال بانک مرکزی که متعلق به تمامی ملت ایران است داده است؛ نه تنها در تاریخ رسیدگی های قضائی بی سابقه است؛ بلکه تخلف آشکار نسبت به قواعد آمره حقوق  بین الملل و مصداق کامل یک راهزنی بین المللی به شمار می رود. این اقدام، برگ دیگری بر پرونده خصومت های کینه توزانه هیأت حاکمه امریکا بر علیه ملت ایران افزوده است و سند روشن دیگری بر تجاوزگری حکومت امریکا در نقض قواعد حقوق بین الملل و تقابل با مبانی عدالت و انصاف در جامعه جهانی است. مقابله جدی و قاطع با این دستبرد غیر قانونی، با بهره گیری از همه امکانات، باید ادامه یابد و همچون دیگر حقوق مسلم ملت در همه مراجع بین المللی دنبال شود.  این بیانیه ضمن بیان تاریخچه سرمایه گذاری های جمهوری اسلامی ایران در خارج از کشور به صراحت اعلام کرده است که در مقطعی مشخص شده است اوراق خریداری شده در مخاطره قرار دارد اما بانک مرکزی در دولت قبل علیرغم هشدارهای متعدد تنها بخش اندکی از آنها را به فروش رسانده است.    بیانیه در ادامه با بیان اینکه ابهاماتی در خصوص اقدامات موثری که می باید توسط مسئولان وقت برای حفظ اموال ملت ایران انجام می گرفته این سوال را مطرح می کند که چرا با وجود هشدارهای منابع خارجی، مراکز ذیربط داخلی و نهادهای عالی - که در گزارش ها و مکاتبات مسئولان و مقامات ارشد کشور موجود است- ، درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟  در ادامه این بیانیه پیشنهاد شده است که با توجه به بررسی های به عمل آمده و از آنجا که این پرونده صرفاً یک مورد خاص حقوقی یا سیاسی یا بانکی نبوده و با موضوع امنیت ملی مرتبط می باشد، ضرورت دارد ادامه بررسی و تصمیم گیری در این خصوص علاوه بر دولت در شورای عالی امنیت ملی نیز دنبال شود.  گفتنی است در این راستا دولت یازدهم سوای از تشکیل کارگروه ویژه اقدامات دیگر حقوقی و دیپلماتیک دیگری را نیز برای استیفای حقوق ملت ایران در دستور کار قرار داده است که از جمله آنها می توان به صدور بیانیه جنبش عدم تعهد در محکومیت اقدام فراقانونی دولت آمریکا علیه جمهوری اسلامی ایران اشاره کرد که این اقدام ناشی از رایزنی های فشرده دیپلماتیک کشورمان با اعضای این جنبش بود.  رییس جمهوری نیز در جریان سفر اخیر خود به استان کرمان تاکید کرده بود که گزارش کامل کارگروه ویژه هیأت دولت در خصوص بررسی دستبرد به اموال ملت ایران در آمریکا منتشر و به استحضار مردم شریف کشورمان خواهد رسید.    متن کامل بیانیه کارگروه ویژه هیأت دولت جمهوری اسلامی ایران  در خصوص دستبرد به دارایی های ملّت ایران در آمریکا به شرح ذیل است:    بسمه تعالی  مردم شریف و آگاه ایران؛  در تاریخ اول اردیبهشت ماه 1395 دیوان عالی ایالات متحده آمریکا تحت تأثیر و فشار قوای مقننه و مجریه آن کشور و در سرپیچی آشکار از قواعد آمره حقوق بین الملل و حتی مبانی قانون اساسی آمریکا، از ابطال آرای دادگاه نیویورک که در تاریخ 23 خرداد و 6 آبان 1387 حدود 75 /1 میلیارد دلار از دارایی های متعلق به مردم ایران را مصادره و در اختیار شاکیان پرونده موسوم به پترسون قرار داده بود، خودداری کرد. به دنبال این اقدام غیرقانونی و در ادامه پی-گیری های قبلی بنا به دستور ریاست محترم جمهوری اسلامی و مصوبه هیأت وزیران، کارگروه ویژه ای تشکیل شد و گزارش ها، اسناد و مکاتبات وزارت امور خارجه، شورای عالی امنیت ملی، بانک مرکزی، مرکز امور حقوق بین المللی و نهاد ریاست جمهوری مربوط به این پرونده را مورد بررسی قرار داد و گزارش مربوطه در 16 صفحه را در تاریخ 11 /2/ 1395 تقدیم هیئت دولت نمود.  طبق دستور ریاست محترم جمهور و براساس پایبندی دولت تدبیر و امید به اصل شفافیت و حق همگانی در دسترسی به اطلاعات و با رعایت مصالح عمومی، ذیلاً خلاصه گزارش به اطلاع مردم شریف و آگاه ایران می رسد:  الف ) روند اقدامات سیاسی و قضایی در آمریکا در تعرَض به اموال ایران:  1) درسال 1363 (1984) دولت آمریکا به حمایت از رژیم بعثی صدام، عراق را از فهرست  دولت های حامی تروریسم حذف و جمهوری اسلامی ایران را به این فهرست اضافه نمود.  2) در سال 1375 (1996)، کنگره آمریکا با نقض قاعده مسلم مصونیت دولت ها در حقوق بین الملل و قوانین داخلی آمریکا، با تغییر قانون داخلی مصونیت دولت ها Foreign Sovereign Immunities Act (FSIA) ، به اتباع ایالات متحده که در عملیات تروریستی خسارت دیده اند اجازه داد در دادگاه های آمریکا علیه کشورهایی که درفهرست دولت های حامی تروریسم قرار دارند اقامه دعوا و ادعای خسارت نمایند.  3) در همان سال (1996)، کنگره آمریکا با تصویب تبصره فلاتو Flatow Amendment به  دادگاه های آمریکا اجازه داد برای به اصطلاح قربانیان تروریسم مبالغ هنگفتی معادل ده ها برابر خسارات وارده به عنوان خسارات تنبیهی علیه کشور حامی تروریسم تعیین کنند.  4) بر اساس دو مصوبه فوق، که هر دو مخالف مبانی شناخته شده حقوق بین الملل است، دادگاه های امریکا احکامی به ارزش میلیاردها دلار علیه جمهوری اسلامی ایران (و برخی دولت های دیگر فهرست به اصطلاح حامیان تروریسم) و به نفع مدعیان خسارت در اقدامی در لبنان و فلسطین اشغالی صرفا بر اساس ادعاهای سیاسی و بدون آنکه هیچگونه سند و مدرکی دال بر دخالت ایران ثابت شود صادر کردند.  5) در تاریخ 9 خرداد 1382 (30 می 2003) به موجب یکی از احکامی که در این قالب و بدون هیچ مبنای حقوقی و واقعی علیه جمهوری اسلامی ایران صادر شد، دادگاه واشنگتن دی سی به بهانه واهی شکایت خانواده های 241 نظامی کشته شده در انفجار مقر تفنگداران آمریکایی در بیروت در سال 1362 (1983م)، به ناروا جمهوری اسلامی ایران را مسئول شمرد.  6) در تاریخ 16 شهریور 1386 (7 سپتامبر 2007) همان دادگاه در حکم ناروای دیگری، ایران را به پرداخت 6 /2 میلیارد دلار به عنوان غرامت به بیش از هزار نفر از اعضای خانواده کشته شدگان حوادث تروریستی محکوم کرد، که پرونده پترسون نامیده می شود و مبنای ضبط غیرقانونی اوراق قرضه بانک مرکزی به ارزش حدود 75 /1 میلیارد دلار قرار گرفته است.  7) در تاریخ دی ماه 1386 (ژانویه 2008)، کنگره آمریکا در تداوم رویکرد خصمانه علیه ملت ایران و در قالب قانون بودجه نظامی سال 2008، بار دیگر قانون مصونیت دولت ها (FSIA) را اصلاح نمود، بر اساس این اصلاحیه اجازه ضبط اموال دولت های به اصطلاح حامی تروریسم در اجرای احکام دادگاه های آمریکایی داده شده است. این مصوبه، که نه تنها مخالف قوانین آمره حقوق بین الملل است بلکه موازین قانون اساسی آمریکا در مورد تفکیک قوا را نیز نقض می کند، امکان اقدام تجاوزکارانه در اجرای احکام غیرقانونی دادگاه های آمریکا برای دستبرد به اموال جمهوری اسلامی ایران را فراهم کرد. این اصلاحیه در تاریخ 8 بهمن 1386 (28 ژانویه 2008) با امضای بوش، رییس جمهور وقت آمریکا اجرایی شد.  8) در تاریخ 23 خرداد 1387 (12 ژوئن 2008)شعبه جنوب نیویورک دادگاه فدرال آمریکا نخستین دستور دستبرد و مصادره اوراق قرضه مربوط به بانک مرکزی را در اجرای حکم خسارت 6 /2 میلیارد دلاری در پرونده پترسون صادر نمود.  9) در تاریخ 6 آبان 1387 (27 اکتبر 2008) همین دادگاه دستور مصادره اوراق قرضه به مبلغ 75 /1 میلیارد دلار را که نزد شرکت لوکزامبورگی کلیراستریم در حساب بانکی آن شرکت در سیتی بانک نیویورک بود صادر کرد. در سال 2008 میلادی آرای متعدد اجرایی دیگری نیز برای توقیف و ضبط همین اوراق قرضه از سوی شعبه جنوب نیویورک دادگاه فدرال آمریکا صادر شد.  10) در تاریخ 2 تیر 1388 (23 ژوئن 2009)، قاضی دیگری در شعبه جنوب نیویورک دادگاه فدرال آمریکا نسبت به ارتباط حساب نزد سیتی بانک و شرکت کلیراستریم با بانک مرکزی جمهوری اسلامی ایران تشکیک نمود و ضمن تایید ادامه توقیف مبلغ 75 /1 میلیون دلار، خواستار ارائه ادله اطراف دعوا شد که این مراحل برای مدتی ادامه داشت.  11) در دی ماه 1390 (ژانویه 2012)، کنگره آمریکا در یک اقدام بی سابقه و خلاف حقوق بین الملل و قانون اساسی آمریکا و در تلاش برای رفع ایرادات مربوط به مصونیت بانک مرکزی و عدم ارتباط مستقیم اوراق قرضه با آن بانک، در قانون کاهش تهدید ایران و حقوق بشر سوریه (Iran Threat Reduction and Syria Human Rights Act of 2012) اقدام به تعیین مصداق نموده و مشخصاً اوراق قرضه متعلق به بانک مرکزی در حساب شرکت کلیراستریم در سیتی بانک نیویورک را برای پرداخت بخشی از ادعای خسارات مدعیان تعیین کرد.  12) در تاریخ 16 بهمن 1390 (5 فوریه 2012)، اوباما رئیس جمهور امریکا، دستور اجرائی شماره 13599 را صادر نمود که بر اساس آن کلیه دارایی های جمهوری اسلامی ایران منجمله اموال بانک مرکزی در قلمرو ایالات متحده مسدود شد.  13) در تاریخ 10 اسفند 1391 (28 فوریه 2013) شعبه جنوب نیویورک دادگاه فدرال آمریکا با استفاده از قانون جدید و با تکیه بر تصمیمات قبلی خود، استدلال های مربوط به مغایرت حکم قبلی با قوانین بین المللی و داخلی آمریکا را رد نمود و حکم بی پایه قبلی خود به نفع شاکیان را ابرام کرد. در 18 تیر1393 (9 ژوئیه 2014) دادگاه تجدیدنظر شعبه جنوب نیویورک دادگاه فدرال آمریکا رأی قبلی را تأیید نمود.  14) در تاریخ اول اردیبهشت 95 (20 آوریل 2016)، دیوان عالی آمریکا، ایراد قانون اساسی وکلای بانک مرکزی جمهوری اسلامی ایران در مورد تعیین مصداق توسط کنگره را وارد ندانست و رأی های قبلی را تأیید کرد.     جدول 2     لازم به ذکر است که شورای عالی امنیت ملی جمهوری اسلامی ایران بلافاصله پس از تصویب اصلاحیه فلاتو در سال 1375، موضوع را در دستور کار خود قرار داد و ضمن بررسی دقیق کلیه روش های مقابله سیاسی و حقوقی و تصمیم گیری در مورد برخورد با اقدامات غیرقانونی آمریکا، تصمیم به عدم پذیرش صلاحیت دادگاه های آمریکا گرفت و دستورات لازم به دستگاه های کشور برای اجتناب از به مخاطره افتادن دارایی های کشور را صادر نمود.  در همین راستا و بر اساس تدابیر متخذه، در سال 1378، مجلس شورای اسلامی، ضمن غیرقانونی شمردن مصوبات کنگره امریکا و صرفاً به عنوان عمل متقابل و برای جلوگیری از نقض مقررات و موازین حقوق بین الملل، طرح قانونی صلاحیت دادگستری جمهوری اسلامی ایران برای رسیدگی به دعاوی مدنی علیه دولت های خارجی را تصویب و در سال 1391 اختیارات دادگستری در این زمینه را گسترش داد. بر اساس این دو قانون، دادگاهای جمهوری اسلامی ایران تا کنون احکامی به ارزش دهها میلیارد دلار به نفع اتباع جمهوری اسلامی ایران که از اقدامات خلاف قانون ایالات متحده خسارت دیده اند صادر نموده اند.  ب ) فرآیند سرمایه گذاری خارجی ایران ازطریق خرید اوراق قرضه وچالش های آن:  1) بانک مرکزی از سال 1378 تا سال 1387، ضمن نگهداری بخش عمده دارایی های خود به ارزهای معتبر بین المللی غیردلاری همچون ین و یورو،قسمتی از دارایی های خود را نیز به صورت اوراق قرضه دلاری سرمایه گذاری نموده است، که ناشران آن در زمره نهادهای مالی معتبر اروپائی یا نهادهای عمده بین المللی بوده اند.  2) اوراق قرضه دلاری مسدود شده بانک مرکزی نزد شرکت کلیراستریم Clear Stream که یک شرکت امین اوراق ثبت شده در لوگزامبورک با کارکرد بین المللی است سپرده گذاری شده بود.  3) بخشی از اوراق قرضه دلاری مورد بحث اوراقی است که توسط مرجع ناظر آمریکایی تأیید و با علامت شناسایی US مشخص می‌گردد. این دسته از اوراق جمعاً به ارزش قریب به 2 میلیارد دلار از سوی شرکت کلیراستریم نزد سیتی بانک نیویورک به امانت گذاشته شده که 75 /1 میلیارد دلار آن از سال 1387 مسدود و سپس ضبط شده است.  4) خرید اوراق قرضه دلاری مذکور تا اردیبهشت 1386 ادامه یافته است.  5) ازنیمه دوم سال 1384 (2005) اقدامات خصمانه علیه جمهوری اسلامی ایران توسط قوای مقننه،قضائیه و مجریه ایالات متحده اوج گرفته و قوانین، احکام قضایی و دستورات اجرایی برای ضبط اموال ایران به نفع شاکیان صادر شد که در بخش قبلی به آن اشاره شد. از سال 1385 تا 1387 (2006 تا 2008) اقدامات خصمانه قدرت های بزرگ علیه ایران نیز به اوج خود رسید، و طی سه قطعنامه‌ی ظالمانه 1737، 1747 و 1803 شورای امنیت سازمان ملل متحد، ایران با عنوان ساختگی تهدید برای صلح و امنیت بین المللی، تحت فصل هفتم منشور و ماده چهل ویک آن قرارگرفت و در بعد اقتصادی،محدودیت ها و تحریم‌های متعددی بر صنعت هسته ای و اقتصاد ایران تحمیل شد. درحوزه بیمه و بانک، مصوبات کنگره آمریکا درسال 1386(2007م) دامنه تحریم را به بیمه‌ها درسطح بین المللی کشاند و بحث توقیف اموال ودارائی های برخی اشخاص ایرانی مطرح گردید. این تلاش ها سبب شد تا در فروردین 1387 (آوریل 2008م) تعداد چهل بانک از جمله UBS سوئیس، HSBC انگلستان، CommerzBank و Deutsche Bank آلمان و بانکهای کویت، ژاپن، کره جنوبی ناگزیر شدند که انتقال پول بانک‌های ایرانی را متوقف نمایند.  6) بانک مرکزی تمامی اوراق قرضه خود نزد کلیراستریم را در بهمن 1386 (فوریه 2008) به یک بانک ایتالیایی به نام UBAE منتقل نمود و مقدار کمی از آن را به فروش رساند. بانک مزبور هم این اوراق را در حسابی به نام UBAE Client در همان مؤسسه کلیراستریم سپرده گذاری نمود.  7) دفتر نظارت بر دارایی های خارجی وزارت خزانه داری آمریکا (OFAC) در سال 1387 (2008) به سیتی بانک دستور داد که حساب مرتبط با بانک مرکزیِ مؤسسه کلیراستریم را مسدود نماید. احکام دادگاه ها نیز به شرح مندرج در بخش قبل مبنی بر توقیف 75 /1 میلیارد دلار از 23 خرداد 87 صادر گردید.  ج) ابهامات:  1) پس از آنکه از سال 1386 به بعد، مشخص شد اوراق خریداری شده در مخاطره قرار دارد، بانک مرکزی علیرغم هشدارهای متعدد تنها بخش اندکی از آنها را به فروش رسانده است.  2) اقدام بانک مرکزی در سال 1387 درمورد آزاد سازی و انتقال قسمت عمده اوراق مذکور، صرفاً به نگهداری آن در همان مؤسسه کلیراستریم تحت یک حساب دیگر انجامیده است.  د ) جمع بندی:  1) اقدامات خصمانه کنگره و دولت امریکا علیه ملت ایران که با تصویب و تنفیذ قوانین جدید در جریان رسیدگی به یک پرونده بی اساس توسط مرجع مستقل قضائی مداخله کرده اند؛ و رویکرد دستگاه قضائی امریکا که اصل مصونیت دولت ها را زیرپا گذاشته و حکم به تعرض به اموال بانک مرکزی که متعلق به تمامی ملت ایران است داده است؛ نه تنها در تاریخ رسیدگی های قضائی بی سابقه است؛ بلکه تخلف آشکار نسبت به قواعد آمره حقوق بین الملل و مصداق کامل یک راهزنی بین المللی به شمار می رود. این اقدام، برگ دیگری بر پرونده خصومت های کینه توزانه هیأت حاکمه آمریکا بر علیه ملت ایران افزوده است و سند روشن دیگری بر تجاوزگری حکومت امریکا در نقض قواعد حقوق بین الملل و تقابل با مبانی عدالت و انصاف در جامعه جهانی است. مقابله جدی و قاطع با این دستبرد غیر قانونی، با بهره گیری از همه امکانات، باید ادامه یابد و همچون دیگر حقوق مسلم ملت در همه مراجع بین المللی دنبال شود.  2) در رابطه با اقدامات گذشته دستگاه های مسئول داخلی در این پرونده این سؤال جدی مطرح است که با وجود انواع تحریم های خصمانه آمریکا و آرای دادگاه ها و مصوبات کنگره علیه جمهوری اسلامی ایران، و علیرغم حصول اطلاع از تلاش های هماهنگ برای دستبرد به اموال مردم ایران، و با وجود هشدارهای منابع خارجی، مراکز ذیربط داخلی و نهادهای عالی - که در گزارش ها و مکاتبات مسئولان و مقامات ارشد کشور موجود است- ، چرا درفاصله زمانی خطیر پاییز 1386 تا خرداد 1387 اقدام موثری برای خارج کردن اموال ملت ایران از دسترس نظام مالی و قضایی آمریکا که غیرقابل اعتماد بودن آن به اثبات رسیده بود، به عمل نیامده است؟  ه ) اقدام:  با توجه به بررسی های به عمل آمده و از آنجا که این پرونده صرفاً یک مورد خاص حقوقی یا سیاسی یا بانکی نبوده و با موضوع امنیت ملی مرتبط می باشد، ضرورت دارد ادامه بررسی و تصمیم گیری در این خصوص علاوه بر دولت در شورای عالی امنیت ملی نیز دنبال شود. در این راستا پیشنهاد می شود شورای عالی امنیت ملی تصمیمات حقوقی و سیاسی لازم را جهت احقاق حقوق ایران در صحنه بین المللی درخصوص کلیه دارایی های تحت توقیف توسط آمریکا بعمل آورد و قوه قضائیه نسبت به هرگونه اهمال، تخلف، یا تضییع فرصت ها در زمینه حراست از اموال کشور پیگیری و اقدام نماید.   ,سياسي - دولت,ابهاماتی در خصوص عملکرد مسئولان وقت وجود دارد,دوشنبه ۲۷ اردیبهشت ۱۳۹۵ - ۱۳:۴۴,"دولت,هيات دولت,ايران و آمريكا"
ایران و چین نزدیک به 10 سال گفت‌وگو و توافق مؤثری در زمینه گردشگری نداشتند. پس از سفر رییس‌جمهور چین به ایران، توافق‌هایی حاصل شد که بیشتر آن‌ها به گردشگری ارتباط داشت. ایران در این راه جدی است و چین از اتخاذ تدابیر ویژه‌ای برای حضور فعال‌تر سرمایه‌گذارانش در ایران خبر داده است.     مرتضی رحمانی‌موحد، معاون گردشگری کشور با اظهار امیدواری نسبت به تحولاتی که کشور چین در صنعت گردشگری ایران می‌تواند ایجاد کند، به خبرنگار گردشگری ایسنا گفت: رویکرد ایران به چین ویژه است، همان‌طور که به ترکیه چنین رویکردی دارد، چراکه این کشورها علاوه بر تعاملات گردشگری، در توسعه زیرساخت‌ها نیز می‌توانند همراه و همسو با ایران باشند.     حدود یک دهه است که ایران می‌خواهد سهمی از 100 میلیون نفر گردشگر خروجی چین داشته باشد،‌ اما تا به حال گردشگران چینی فقط حدود 73 / 0 از سهم بازار گردشگری ایران را به خود اختصاص داده‌اند. چین با آن‌که در دوران تحریم، شریک اقتصادی ایران محسوب می‌شد، اما در گردشگری کاملا محتاطانه رفتار کرد. شاید حدود یک دهه طول کشید تا این کشور، به واسطه یک توافق رسمی، نام ایران را در فهرست (ADS (Approved Destination Status وارد کند. فهرستی که پارامترهای امنیتی و رفاهی گردشگران چینی را در اولویت انتخاب مقصد قرار داده است.    اکنون به‌نظر می‌رسد اراده‌ی دو طرف برای تغییر وضع موجود و رفع تردیدهای گذشته جدی‌تر شده است. چنان‌که لی جیانجو ، وزیر گردشگری جمهوری خلق چین برای گسترش روابطی به‌مراتب بیشتر از دوران تحریم‌ها با ایران، اعلام آمادگی همه‌جانبه می‌کند و مسعود سلطانی‌فر، رییس سازمان میراث فرهنگی و گردشگری، نیز از اراده‌ی رؤسای جمهور دو کشور سخن می‌گوید که برای عمیق‌تر شدن این روابط به میدان آمده‌اند. اراده‌ای که به اعتقاد وزیر جهانگردی چین، به‌خاطر توجه بیشتر دولت ایران به صنعت گردشگری جدا از نفت و گاز خردمندانه نیز جلوه می‌کند.     رحمانی‌موحد که در سفر معاون رییس‌جمهور به چین او را همراهی کرده بود، درباره‌ی توافق‌هایی که دو طرف انجام داده‌اند تا همکاری‌های ایران و چین پس از یک دهه احتیاط در بخش گردشگری، گسترده‌تر شود، توضیح داد: بحث اصلی ایران با چین کاملا حرفه‌ای و کارشناسی بود. سفر رییس سازمان میراث فرهنگی و گردشگری به این کشور با سه انگیزه و هدف انجام شد؛ ارتقای همکاری‌های دوجانبه در حوزه گردشگری و تجدید توافق‌هایی که در قالب تفاهم‌نامه امضا شد، حضور در اجلاس بین‌المللی صلح و توسعه که توسط سازمان جهانی جهانگردی و جمهوری خلق چین در پکن برگزار شد و در نهایت، ایجاد بستر تعامل میان بخش خصوصی دو کشور.    وی افزود: حرف‌ها و خواسته‌های اصلی دو طرف در قالب تفاهم‌نامه‌ی همکاری‌های گردشگری ، مستند و امضا شده است و توافق‌هایی درباره‌ی بازاریابی و تبلیغات، سرمایه‌گذاری در زیرساخت‌ها، ارائه خدمات گردشگری و امنیت، تسهیل روند صدور روادید و یا لغو آن، بهبود کیفیت خدمات گردشگری و امنیت، آموزش و تبادل دانش و تجربه، برگزاری نمایشگاه‌ها و رویدادهای بین‌المللی با محوریت غذا و آیین‌های محلی، توسعه ناوگان حمل‌ونقل و برقراری سفرهای هوای مستقیم بین دو کشور و تشکیل کمیته‌ای فنی برای پیگیری بندهای این تفاهم‌نامه، صورت گرفت.    معاون گردشگری ادامه داد: در این تفاهم‌نامه مشخصا بندی به جاده ابریشم و حمایت از سرمایه‌گذاران برای توسعه زیرساخت‌ها و تأسیسات در این جاده اختصاص داده شده که معتقدم یکی از پرکارترین بندهای تفاهم‌نامه همکاری‌های گردشگری ایران و چین است.    او سپس از رایزنی با شبکه تلویزیونی CCTV چین برای سفر گروهی از عوامل آن به ایران، با انگیزه تبلیغات در رسانه‌های چینی و همچنین برگزاری تورهای آشناسازی برای خبرنگاران این کشور خبر داد و در ادامه گفت: ما در این راه، بسیار جدی هستیم. سهم ایران از 120 میلیون نفر گردشگر خروجی کشور چین باید نهادینه شود.    معاون گردشگری کشور اظهار کرد: از حدود یک‌ونیم سال پیش، در چین به‌عنوان بازار مؤثر گردشگری هدف‌گذاری کرده و برنامه اقدام و عمل برای آن نوشته بودیم. در حال حاضر پیگیر آموزش راهنمایان چینی‌زبان هستیم و از طرف دیگر، سفر رییس سازمان میراث فرهنگی و گردشگری نیز به منظور تحکیم پایه‌های حقوقی آن برنامه و انتقال اراده به زیرمجموعه‌ها برای کار بیشتر در این حوزه صورت گرفت.    وی گفت: اراده‌ی دو طرف بر آن است که حمل و نقل بین دو کشور توسعه یابد، چون این موضوع مهمی در تبادلات گردشگری ایران و چین به حساب می‌آید. برای همین، برخی ایرلاین‌ها با هدف برقراری پرواز مستقیم بین اصفهان و یکی از شهرهای چین اعلام آمادگی کرده‌اند و برنامه این است که با سایر شرکت‌های فعال در این زمینه، دیداری داشته باشیم تا شرایط برای سفر اتباع دو کشور، بویژه گردشگران چینی به ایران آسان شود.    رحمانی‌موحد درباره برنامه‌ی دو کشور برای لغو روادید با توجه به این تفاهم‌نامه و تمایل ایران در گذشته برای اجرای این ایده، اظهار کرد: لغو روادید یک موضوع دو طرفه است، باید در این‌باره بیشتر مذاکره و طبق قواعد دیپلماتیک رفتار کرد.       ,فرهنگي و هنري - گردشگري و حج,اژدهای سرخ وارد می‌شود,یکشنبه ۲ خرداد ۱۳۹۵ - ۰۰:۰۱,
با صدور کیفرخواست پرونده واردات خودرو با ارز دارو، شرکتهای واردکننده خودرو متخلف در یک قدمی محاکمه قرار گرفته‌اند.    به گزارش خبرنگار ایسنا، سال 1391 بود که مرضیه وحید دستجردی – وزیر وقت بهداشت و درمان – از تخلف صورت گرفته مبنی بر واردات خودرو با ارز دارو، پرده برداشت.     این موضوع در چند سال اخیر مورد انتقاد کارشناسان مختلف از نمایندگان مجلس تا اساتید دانشگاه قرار داشت و منتقدان خواستار معرفی و برخورد با شرکتهایی بودند که با استفاده از ارز دارو، خودرو وارد کرده‌اند.      این انتقادات ادامه داشت تا اینکه اعلام شد که پرونده واردات خودرو با ارز دارو در دادسرای ویژه رسیدگی به جرایم کارکنان دولت در دست رسیدگی است و کیفرخواست آن نیز صادر شده است.      از نظر حقوقی، کیفرخواست ادعانامه دادستان علیه متهم و تقاضای مجازات برای او است که پس از تحقیقات د‌ر د‌اد‌سرا صاد‌ر می‌شود‌ و د‌ر جلسه د‌اد‌گاه پس از قرائت کیفرخواست، متهم باید‌ نسبت به مواردی که د‌ر کیفرخواست بیان شد‌ه، از خود دفاع کند‌.    بنابراین صدور کیفرخواست در این پرونده به این معنا است که ارتکاب جرم واردات خودرو با ارز دارو برای دادستان محرز شده و منجر به صدور کیفرخواست شده است.    بنابراین با صدور کیفرخواست پرونده واردات خودرو با ارز دارو، شرکتهای واردکننده‌ای که ارز دارو را دستمایه سودجویی خود قرار داده‌اند، در یک قدمی محاکمه قرار گرفته‌اند و بر این اساس باید دادگاه این پرونده برگزار و حکم متهمان صادر شود.    این در حالی است که منتقدان خواستار معرفی شرکتهای واردکننده‌ای که با ارز دارو خودرو وارد کرده‌اند، شده‌اند. اقدامی که در آینده می‌تواند صورت گیرد و با صدور حکم قطعی دادگاه، از نظر حقوقی امکان اعلام نام مجرمان این پرونده وجود خواهد داشت.    قرار گرفتن پرونده واردات خودرو با ارز دارو در مراحل نهایی خود در حالی است که پیش از این برخی زمزمه‌ها حکایت از واردات یکی از برندهای چینی با استفاده از ارز دارو داشت، با این حال فرهاد احتشام‌زاد - رییس انجمن واردکنندگان خودرو - در گفت‌وگو با ایسنا واردات این خودرو با استفاده از ارز دارو را تکذیب کرده و البته نسبت به شرکت‌هایی که اقدام به واردات خودرو با ارز دارو کرده بودند نیز اظهار بی‌اطلاعی کرده بود.     ,اقتصادي - خودرو,واردکنندگان خودرو با ارز دارو در آستانه محاکمه,دوشنبه ۱۱ آبان ۱۳۹۴ - ۱۰:۴۷,"خودرو,قيمت خودرو,بازار خودرو"
پرچم ایران دوباره در جشنواره‌ی فیلم کن به اهتزاز درآمد.    به گزارش خبرنگار سینمایی خبرگزاری دانشجویان ایران (ایسنا) از کن، پرچم کشورمان که در روزهای گذشته به‌دلیل باد و باران شدید کنده شده بود، دوباره نصب شد.    امیر اسفندیاری - مدیر چتر سینمای ایران - در این‌باره گفت: با وجود تذکراتی که داده بودیم و با توجه به تعطیلی دو روز گذشته در فرانسه، نتوانسته بودند پرچم را بگیرند و تعمیر کنند. ما خواستیم هرچه سریع‌تر این اتفاق بیافتد و با نامه‌نگاری‌هایی که انجام شد، خوشبختانه پرچم ایران دوباره نصب شد.    او افزود: خوشبختانه به‌دنبال پیگیری‌های انجام‌شده پرچم نصب شد و دست‌اندرکاران جشنواره از ما عذرخواهی کردند.         پرچم جمهوری اسلامی ایران      پرچم جمهوری اسلامی ایران      پرچم جمهوری اسلامی ایران      پرچم جمهوری اسلامی ایران    ,فرهنگي و هنري - سينما و تئاتر,اهتزار دوباره‌ی پرچم ایران در کن,سه‌شنبه ۳۱ اردیبهشت ۱۳۹۲ - ۱۷:۱۷,
رییس انجمن واردکنندگان خودرو گزارش مجلس شورای اسلامی در زمینه فساد در واردات خودرو را غیرمستند و فاقد ارزش می‌داند. وی می‌گوید که خودروهای جیلی در سال 1391 با ارز دارو وارد نشده است.    به گزارش خبرنگار ایسنا، در گذشته کمیسیون اصل 90 مجلس شورای اسلامی با انتشار گزارشی از فساد گسترده در روند واردات خودرو به کشور در سال‌های اخیر به‌ویژه سال 1391، پرده برداشته بود. استفاده از ارز دارو برای واردات خودرو، دستیابی به رانت‌های اطلاعاتی و همچنین واردات خودرو با ارز مرجع 1226 تومانی و فروش آن با ارز آزاد از جمله موارد مطرح در این زمینه در گزارش مجلس بود.    در این شرایط از بهمن ماه سال گذشته با دستورالعمل وزارت صنعت، معدن و تجارت، واردات خودرو منحصر به نمایندگی‌های رسمی خودروسازان خارجی شده است. این موضوع اعتراض شورای رقابت را به دنبال داشته و این شورا از وزارت صنعت خواسته که در اسرع وقت این دستورالعمل را اصلاح و از واردات خودرو رفع انحصار کند.    در این زمینه گفت‌وگویی با فرهاد احتشام‌زاد - رییس انجمن واردکنندگان خودرو، داشته‌ایم. وی البته گزارش تمام نهادهای رسمی کشور از مجلس شورای اسلامی تا شورای رقابت در زمینه فساد و انحصار در واردات خودرو را رد می‌کند.     شورای رقابت از وزارت صنعت خواسته بود دستورالعمل واردات خودرو را اصلاح و واردات این محصول را رقابتی کند، این کار به کجا رسیده است؟   من در جریان اصلاحاتی که مدنظر شورای رقابت است، نیستم. این دستورالعمل که بعد از ساماندهی واردات خودرو شکل گرفت برخلاف اعتقاد شورا که سبب ایجاد انحصار شده، ما اصلا چنین اعتقادی نداریم. به دلیل اینکه در این مدت قراردادهای مشخصی با واردکننده‌هایی که به صورت غیرنمایندگی اما به صورت شفاف فعالیت می‌کنند، بسته شده است. البته طبیعی است که شرکت‌هایی که به صورت غیرشفاف عمل می‌کنند برای آنها جذابیتی ندارد که عملکردشان شفاف شده و آمار مالیات و عملکردشان در جاهای مختلف دیده شود.     اتفاقا رییس شورای رقابت دو هفته پیش در همین زمینه گفت که نمایندگی‌های رسمی به واردکنندگان متفرقه اجازه واردات نمی‌دهند و در مقابل به تعدادی از کارمندان خود مجوز واردات داده‌اند، این موضوع صحت دارد؟   واقعیت این است که اینطور نیست. شاید اطلاعات ایشان بر مبنای نمونه‌هایی بوده که دیده است ولی نمونه‌های کلانی که ما داریم، براساس آن تمام شرکت‌های بزرگ ما با شرکت‌های دیگر قرارداد بسته‌اند. من فکر نمی‌کنم شرکت‌های بزرگی که روزانه آگهی‌های آنها را در روزنامه‌ها می‌بینیم بتوانیم منتسب کنیم به اینکه شرکت‌های زیرمجموعه و کارمندان ما هستند.     پس اگر این موضوع صحت ندارد چرا رییس شورای رقابت اینگونه گفته است؟   قطعا ایشان بر مبنای شواهدی که دیده‌اند این موضوع را مطرح کرده‌اند اما ما چنین شواهدی را ندیده‌ایم.     شما نماینده اطلس خودرو و آسان موتور در انجمن واردکننندگان خودرو هستید. گفته می‌شود مسئولان این شرکت در سال 1391 با استفاده از ارز دارو اقدام به واردات خودروی جیلی کرده‌اند. البته در همان زمان وزیر بهداشت وقت نیز به این موضوع اشاره کرد که با ارز دارو، خودرو وارد کرده‌اند. آیا این موضوع را تایید می‌کنید؟   خوشبختانه از همان سال 1391 تمام آمار و اطلاعات ما شامل آمار واردات، آمار فروش و آمار گمرک در سه نسخه به صورت هفتگی برای سازمان بازرسی کل کشور، سازمان حمایت مصرف‌کنندگان و تولیدکنندگان و اداره شکایت وزارت صنعت، معدن و تجارت ارسال شده است و تک‌ تک رکوردهای عملکرد ما از مرحله واردات تا فروش مشخص است. خدا را شکر در تمام بررسی‌هایی که صورت گرفته، چنین موضوعی صحت نداشته است.     به هر حال در گزارش مجلس نیز به تخلفات واردکنندگان خودرو اشاره شده است!   صحبت ممکن است خیلی زیاد باشد اما صحبت‌هایی که بر پایه مستندات باشد ارزش دارد و صحبت‌هایی که بر مبنای مستندات نباشد، فکر نمی‌کنم ارزش داشته باشد.     اینکه با ارز دارو، خودرو وارد کرده‌اید صحت ندارد؟ پس چرا وزیر بهداشت وقت در همان زمان به این موضوع اعتراض کرد؟   البته باید دید که چه کسی این کار را انجام داده است. ما در جریانش نیستیم.     شرکتی را می‌شناسید که این کار را کرده باشد؟   چون گفتار باید بر پایه مستندات باشد و من مستندی در این زمینه ندارم نمی‌توانم چیزی بگویم.     حدود 70 درصد بازار خودروهای وارداتی ایران مربوط به سه برند هیوندایی، کیا و جیلی است و نمایندگی انحصاری این سه برند نیز مربوط به یک خانواده است، درست است؟   بهتر است بگوییم که 70 درصد تقاضای مشتریان در بازار، خرید برند کیا و هیوندایی است که از این دو برند تا پیش از این 80 درصد آن به صورت غیرنمایندگی وارد می‌شد.   این سه برند نمایندگی‌ وارداتش متعلق به خانواده گرامی است. بنابراین وقتی اختیار واردات بیش از 70 درصد بازار خودروهای وارداتی ایران مربوط به یک خانواده است، می‌توان گفت انحصار شکل گرفته است؟     این بستگی به تقاضای مشتری دارد. سال گذشته 75 درصد بازار مربوط به این سه برند بوده است.     پس تایید می‌کنید که 75 درصد بازار خودروهای وارداتی ایران در اختیار یک خانواده قرار است، آیا این انحصار نیست؟   انتخاب مشتری به نظر شما انحصار است!؟     دستورالعمل واردات خودرو می‌گوید نمایندگی‌های رسمی باید به شرکت‌های متفرقه اجازه واردات بدهند. درست است؟   هر کسی که مراجعه کند و شرایط واردات خودرو را داشته باشد نمایندگی رسمی الزاما باید با او قرارداد ببندد.     البته رییس شورای رقابت این موضوع را زیر سوال برد و گفت که نمایندگی‌های رسمی تنها به کارمندان خود مجوز واردات داده‌اند، آیا این انحصار نیست؟   اصلا چنین چیزی را قبول نداریم زیرا مراجعه‌ای که کرده‌اند و قراردادهایی که منعقد شده نشان می‌دهد هر کسی که مایل باشد می‌تواند خودرو وارد کند.     در چهار ماهه نخست امسال چند درصد واردات خودرو توسط متفرقه‌ها صورت گرفته است؟   نزدیک به سال گذشته. یعنی امسال 70 درصد واردات خودروها توسط متفرقه‌ها و 30 درصد آن از سوی نمایندگی‌های رسمی صورت گرفته است.     اگر اینگونه است پس دلیل افت حدود 50 درصدی واردات خودرو در سال جاری چه بوده است؟   فکر می‌کنید صرفا باید به چیزی بستگی داشته باشد؟‍ اگر کل نیاز و تقاضای بازار کاهش پیدا کرده باشد آیا لزوما به معنای تاثیر دستورالعمل است؟!     کارشناسان می‌گویند انحصاری شدن واردات و حذف واردکنندگان متفرقه دلیل افت واردات خودرو در سال جاری بوده است.   آنها حذف نشده‌اند. عدم اطلاع درباره یک موضوع و اظهارنظر ناقص درباره یک موضوع باعث می‌شود که یک نتیجه‌گیری اشتباه شود. این نتیجه‌گیری اشتباه است.     وزارت صنعت، معدن و تجارت در مهلت دو هفته‌ای مدنظر شورای رقابت دستورالعمل واردات خودرو را اصلاح نکرد. در این زمینه شورای رقابت اعلام کرده که احتمالا خودشان این کار را نجام می‌دهند. آیا در این زمینه مذاکره‌ای با شورای رقابت داشته‌اید؟   نه، مذاکره‌ای نداشتیم. سه بار درخواست کردیم با این حال طبیعتا شورای رقابت هر زمان که صلاح بداند ما را دعوت خواهد کرد. تاکنون جلسات آنها با مسئولان وزارت صنعت برگزار شده و امیدواریم در جلسه بعدی ما نیز در خدمت‌شان باشیم.     شرایط فروش گارانتی از سوی شما به واردکنندگان متفرقه چیست؟   هر کس کارت بازرگانی و سابقه مشخصی داشته باشد در واردات خودرو، اجازه واردات دارد و سه درصد قیمت CIF خودرو را به عنوان هزینه گارانتی پرداخت می‌کند و شرکت نمایندگی رسمی نیز موظف به عقد قرارداد در این زمینه است.     چند وقت پیش کمیسیون اصل 90 مجلس گزارشی منتشر و فساد در واردات خودرو در سال‌های گذشته را تایید کرد. موضوعاتی همچون واردات خودرو با ارز مرجع 1226 تومانی و فروش با ارز آزاد. کدام شرکت‌ها این کار را کرده‌اند؟ اصلا این موضوع صحت داشته است؟   در جریان این موضوع نیستم. تا جایی که ما اطلاع داریم چنین موضوعی نبوده است. حداقل در شرکت‌های عضو انجمن چنین اتفاقی نیفتاده است.     پس با توجه به اینکه تمام نمایندگی‌های رسمی خودروسازان خارجی عضو انجمن واردکنندگان خودرو هستند، به نظر شما چنین چیزی (موارد مطرح در کمیسیون اصل 90 مجلس) نبوده است؟   نه. نبوده است. ما تا الان چنین چیزی نداشته‌ایم.     ,اقتصادي - خودرو,گزارش مجلس و شورای رقابت مستند نیست/ جیلی با ارز دارو نیامد,دوشنبه ۵ مرداد ۱۳۹۴ - ۰۵:۲۶,"مجلس شوراي اسلامي ,واردات,شوراي رقابت,خودروي وارداتي"
دارنده مدال طلای المپیک لندن با بیان این که در رقابت‌های جام جهانی به دلیل وزن کم کردن مقداری ناآماده بوده است گفت: تمام هدفم المپیک است و ان‌شالله در این رقابت ها بهترین کشتی‌ها را خواهم کرفت.    به گزارش ایسنا، قاسم رضایی درباره قهرمانی ایران در رقابت‌های جام جهانی کشتی فرنگی، اظهار کرد: چون نزدیک المپیک هستیم سطح مسابقات جام جهانی امسال نسبت به سال های قبل پایین تر بود و تیم ها با ترکیب اصلی خود به ایران نیامدند ولی دو، سه تیم روسیه و قزاقستان بد نبودند. تیم ایران با ترکیب اصلی خود پا به این رقابت‌ها گذاشت و هدف اصلی کادر فنی محک تیم و آماده سازی هر چه بیشتر برای حضور در المپیک بود که خدا را شکر با قهرمانی ایران همراه شد و ایران برای پنجمین بار در جام جهانی جام قهرمانی را بالای سر برد.    دارنده مدال طلای المپیک لندن درباره عملکرد نسبتا ضعیف خود در این رقابت ها گفت: در کشتی اول چون وزن کم کرده بودم مقداری نا آماده بودم و احساس کردم روی تشک خیلی سنگینم. قطعا باید در المپیک بسیار بهتر از اینها کشتی بگیرم اما در دوران آماده سازی بدنی بودیم و با نزدیک شدن به المپیک و تمرینات تکنیکی انشالله در المپیک بهترین نتایج را خواهم گرفت.    رضایی درباره پیروزی 8 بر صفر ایران مقابل روسیه در دیدار فینال نیز گفت: البته روسیه با ترکیب اصلی خود به ایران نیامده بود، اما با این حال پیروزی مقابل این تیم با این نتیجه بسیار خوب بود و باعث شادی مردم شد.    وی درباره اهداف خود در المپیک خاطر نشان کرد: همه نفرات ایران شانس گرفتن مدال در المپیک را دارند و نفرات خوبی در تیم ملی کشتی می گیرند که همگی از انگیزه و تجربه بالایی برخوردارند. من هم به دنبال این هستم تا بهترین نتایج را کسب کنم و به دومین مدال طلای المپیک برسم. مطمین باشید نگاه من به المپیک بسیار فراتر از رقابت هایی چون جام جهانی که یک رقابت درجه دو و حتی سه محسوب می شود خواهد بود.   ,ورزشي - كشتي، رزمي,قاسم رضایی: سطح جام جهانی پایین‌تر از سال‌های قبل بود/ به خاطر وزن کم‌ کردن ناآماده بودم,یکشنبه ۲ خرداد ۱۳۹۵ - ۱۱:۵۱,"كشتي فرنگي,تیم ملی کشتی فرنگی"
این خانه آشنا است. چند سال پیش طرف های خرداد که از این خیابان گذشتیم، یک حاجی بود که دم در این خانه، دکه سیگارفروشی داشت. در ایوان نیمه مخروب خانه سبک دهه 50 کوی آریا می‌نشست، سیگار دود می‌کرد سمت آسمان خرمشهر. انگار دود از آتش ته قلبش می‌آمد.    خاله شکیبه، 78 ساله    خاله فارسی را شکسته بسته حرف می‌زند، یک کلمه فارسی می‌گوید و تا آخر جمله را عربی. از همین‌ها می فهمی که چند سال پیش عمل قلب باز داشته، جای زخم عمل که تا گردنش آمده را نشان می‌دهد. جسم و جانی ندارد، ولی چیزی هست که خاله را سر پا نگه داشته است.    آنها 20 سال است که در این خانه تصرفی در بلوار اصلی کوی آریا زندگی می‌کنند، خانواده حاجی و پسرانش و عروس‌ها و نوه ها.    صاحب خانه مرد خوبی بوده، آنها بدون اجاره نشسته بودند، حالا خانه را فروخته‌اند و صاحبخانه جدید می‌گوید باید اجاره بدهند.    جای حاجی روی ایوان است. خاله می‌گوید حاجی فوت شد، دو سال و نیم پیش. اینها را با کمک آیات، نوه کلاس چهارمی اش می‌گوید. تعریف می‌کند: حیف حیف... خاله بغض دارد و می گوید که آنها 60 سال پیش ازدواج کردند، در همین خرمشهر. به قول خودش زمان شاه، حاجی کویت کار می‌کرد، در کارخانه کاغذسازی. انقلاب که شد برگشتند خرمشهر و جنگ که شد رفتند اهواز. همه اینها را با بغض زنانه‌ای می‌گوید که شبیه حکایت‌های عشق و عاشقی‌های قدیمی است.    خاله گردن راست می‌کند، با بغضش این جمله را کامل به فارسی می‌گوید: دکه را به خاطر من فروخت، که عمل کنم...    بعد عبایش را می‌کشد روی صورتش، با دست می‌زند روی پایش و بدون صدا اشکهایش می‌ریزد. می‌گوید که حاجی خیلی آدم خوبی بود، خیلی...    خوبی حاجی چیزی است که من و تو به آن می‌گوییم دوست داشتن و خوبی حاجی، خاله را تمام این 60 سال با قلبی مریض و زخمی عمیق روی سینه‌اش سر پا نگهداشته، حتی حالا که دو سال و نیم است که دیگر نیست.     آیات، کلاس چهارم، دبستان مهدیه خرمشهر     آیات زبر و زرنگ است، خوش سر و زبان است و لهجه بچه‌های خرمشهر را دارد. از آن دختربچه‌هایی است که از همین حالا تکلیفش با زندگی روشن است، خانم است و دو برادر 7،8 ساله‌اش را با تاکید امر به نشستن می‌کند، حالا بگو اسم برادرهایش به سنگینی کرار و قهار باشد.    توضیح می‌دهد که با پدربزرگ و مادربزرگش و دو عمو و خانواده‌هایشان همگی در همین خانه زندگی می‌کرده‌اند ولی بعد از پدربزرگ، عموها جدا شدند.    بابای آیات راننده است و با یک پیمانکار کار می‌کند، و مادرش زن جوانی است که باید یک پسر دیگر هم به دنیا بیاورد.    آیات عدد 60 را برای مادربزرگش به فارسی می‌گوید تا مادربزرگ بگوید که 60 سال پیش ازدواج کرده، شاید برای آیات، 60 فعلا فقط یک عدد باشد ولی در خرمشهری که شبیه حکایت های قدیمی است، حتما آیات سنگینی گذر سالها را امروز و فردا خواهد فهمید.     گزارش از افسانه باورصاد، خبرنگار ایسنای خوزستان      ,استان ها - خوزستان,در خرمشهری که شبیه حکایت‌های قدیمی است,یکشنبه ۲ خرداد ۱۳۹۵ - ۱۵:۵۵,
رییس سازمان غذا و دارو مصوبه اخیر مجلس شورای اسلامی درباره استانداردسازی را مغایر با سیاست‌های کلی نظام سلامت دانست و گفت: از نظر دلسوزان حوزه سلامت، باید در قانون استاندارد اصلاحاتی انجام شود تا موازی‌کاری در این حوزه به حداقل برسد.     دکتر رسول دیناروند در گفت‌وگو با خبرنگار سرویس سلامت خبرگزاری دانشجویان ایران (ایسنا)، در این باره گفت: نظر وزارت بهداشت و دلسوزان حوزه سلامت این بود که باید در قانون استاندارد، اصلاحاتی انجام شود تا موازی‌کاری در این حوزه به حداقل برسد.    وی با بیان اینکه البته اصلاحاتی هم در این زمینه انجام شده است، افزود: اما اینها کافی نیست و هنوز مانند گذشته این موازی‌کاری‌ها وجود دارد. البته اینکه برخی فکر می‌کنند این مصوبه اخیر منجر به کاهش، حذف یا آسیب دیدن اختیارات سازمان غذا و دارو یا وزارت بهداشت در حوزه نظارت بر کالاهای سلامت شده است، درست نیست. بنابراین در این قانون به هیچ عنوان موضوع کاهش اختیارات وجود ندارد و اختیارت وزارت بهداشت و سازمان غذا و دارو سر جای خود باقی است.    دیناروند ادامه داد: در عین حال متاسفانه هنوز موازی‌کاری در قانون ادامه یافته است. البته در درون دولت و با تلاش شخص وزیر بهداشت و معاون اجرایی رییس جمهور، اقداماتی در حال انجام است. بر این اساس جلساتی برگزار شده و جلساتی هم در این زمینه برگزار خواهد شد تا ما بتوانیم موازی‌کاری‌ها را به حداقل برسانیم.    رییس سازمان غذا و دارو با بیان اینکه ما فکر می‌کنیم بر اساس سیاست‌های کلی سلامت که از سوی مقام معظم رهبری ابلاغ شده است، تولیت سلامت به صورت شفاف بر عهده وزارت بهداشت قرار دارد، اظهار کرد: بر این اساس کنترل کیفیت، سلامت و ایمنی کالاهای سلامت بر عهده وزارت بهداشت است و طبیعتا بازوی اجرایی وزارت بهداشت نیز سازمان غذا و دارو است.     تجمیع استانداردسازی مطرح نیست  دیناروند در پاسخ به اینکه آیا در این قانون موضوع تجمیع استانداردسازی مطرح شده است، گفت: خیر. چنین چیزی مطرح نیست و اصلا چنین موضوعی در قانون وجود ندارد. باز هم تاکید می‌کنم قانونی که تصویب شده به هیچ عنوان اختیارات و مسوولیت‌های وزارت بهداشت را محدود نکرده، بلکه مشکل این قانون این است که بر اساس آن روند موازی‌کاری همچنان ادامه می‌یابد.    وی افزود: اگر واقعا بخواهیم بر اساس سیاست‌های کلان نظام سلامت عمل کنیم و به این سیاست‌ها احترام بگذاریم، این قانون مغایر با سیاست‌های کلان نظام سلامت است و شورای نگهبان هم در گذشته اعلام کرده که قوانین مغایر با سیاست‌های کلان را تایید نمی‌کند.    دیناروند تاکید کرد: بر این اساس اگر تشخیص شورای نگهبان درباره این قانون مغایرت آن با سیاست‌های کلان سلامت باشد، قاعدتا این قانون نمی‌تواند تایید شود. چرا که از زمان ابلاغ سیاست‌های کلی سلامت، دیگر نمی‌تواند قانونی مغایر با آن تصویب شود. البته در گذشته این موضوع وجود داشته و اشکال کار ما هم به این قانون همین موضوع است. از طرفی درست است که این قانون وظایف مازادی را بر وظایف قبلی سازمان استاندارد اضافه نکرده، اما باید توجه کرد که در مغایرت با سیاست‌های کلی نظام سلامت است.       ,اجتماعي - سلامت,"قانون ""استاندارد"" با سیاست‌های کلی ""سلامت"" مغایر است",یکشنبه ۲ خرداد ۱۳۹۵ - ۰۹:۴۹,"مجلس شوراي اسلامي ,سازمان غذا و دارو,سازمان ملی استاندارد"
مشاور عالی سازمان سنجش آموزش کشور از اتمام مهلت ثبت نام در آزمون دوره کاردانی نظام جدید دانشگاه فنی و حرفه‌ای و موسسات آموزش عالی غیرانتفاعی و غیردولتی سال 95 در ساعت 24 فردا، سوم خرداد ماه خبر داد.    حسین توکلی در گفت‌وگو با خبرنگار دانشگاهی ایسنا، اظهار کرد: براساس اطلاعیه سازمان سنجش آموزش کشور در رابطه با تمدید مهلت ثبت نام و انتخاب رشته و همچنین رشته محل‌های جدید در آزمون دوره کاردانی نظام جدید دانشگاه فنی و حرفه‌ای و موسسات آموزش عالی غیرانتفاعی و غیردولتی سال 95 که از چهارشنبه 29 اردیبهشت روی سایت سازمان سنجش آموزش کشور به نشانی www.sanjesh.org قرار گرفته به منظور مساعدت برای ثبت نام و درج کد رشته‌ محل‌های انتخابی و مهلت مشاهده و ویرایش اطلاعات ثبت نامی برای آن دسته از داوطلبان که قبلا ثبت نام کرده بودند مهلت ثبت نام تا ساعت 24 فردا تمدید شد.    وی در ادامه در مورد تعداد داوطلبان ثبت نام کننده گفت: تا ساعت 15:30 روز گذشته شنبه اول خرداد ماه، 198 هزار و 385 داوطلب نسبت به ثبت نام اقدام کردند.    مشاور عالی سازمان سنجش آزمون کشور در ادامه گفت: براساس ضوابط در این آزمون برای پذیرش دانشجو در 42 کد رشته امتحانی اقدام می‌شود که از این تعداد یازده رشته امتحانی از طریق برگزاری آزمون و نمره کل اکتسابی داوطلب در آزمون داوطلب پذیرش می‌شود و آزمون مذکور در صبح جمعه 22 مرداد ماه برگزار خواهد شد.    توکلی در پایان گفت: پذیرش دانشجو در 31 رشته دیگر براساس سوابق تحصیلی و معدل کل دیپلم خواهد بود.       ,علمي و دانشگاهي - آموزش,فردا آخرین مهلت ثبت نام در آزمون کاردانی دانشگاه فنی و حرفه‌ای,یکشنبه ۲ خرداد ۱۳۹۵ - ۱۲:۰۳,"ثبت‌نام ,آزمون,دانشگاه فنی وحرفه ای"
نماینده مردم شوش در مجلس شورای اسلامی انتقاداتی را نسبت به وضعیت استان خوزستان وارد کرد و از مسئولین خواست در رسیدگی به وضعیت این استان اهتمام ویژه ای به خرج دهند.  سید راضی نوری در گفت‌وگو با خبرنگار پارلمانی خبرگزاری دانشجویان ایران ( ایسنا) با اشاره به سوم خرداد سالگرد آزادسازی خرمشهر تاکید کرد: استان خوزستان استانی ملی و استراتژیک است . از نظر راه‌ها تولید انرژی ، کشاورزی و آب ظرفیت ها و قابلیت هایی در استان خوزستان وجود دارد که آن را به یک استان ملی تبدیل می‌کند؛ این استان یک استان استراتژیک است و نگاه ویژه مسئولان را می طلبد.  او ادامه داد: روزگاری خوزستان در رده دوم و سوم توسعه کشور بود اما امروز هفدهم و هیجدهم است؛ البته ما نمی توانیم همه چیز را به جنگ ربط دهیم. هر چه قابلیت های استان را احیا کنیم به کشور خدمت کرده ایم. در حال حاضر مشکلاتی مثل ریزگردها،‌ بیکاری ، کمبود آب، فقر و مسائل بهداشتی و درمانی بر استان حاکم است، این در حالی است که خوزستان از نظر کشاورزی، نفت و انرژی ظرفیت های بالایی دارد که اگر سرمایه‌گذاری کافی صورت گیرد نه تنها مشکل اشتغال زایی را حل می‌کند بلکه به کشور هم کمک می‌کند.  این نماینده مجلس خاطر نشان کرد: محرومیت‌هایی بعد از جنگ برای خوزستان ماند که همه دولت ها به سهم خود زحمت هایی کشیدند اما رفع کامل آن‌ها همت بیشتری می خواهد؛ خوزستان منبع تبلیغ و صدور تشیع است که چشم طمع دشمنان همیشه به این استان بوده، ما انتظار داریم دولت تدبیر و امید تدبیری برای این استان بیاندیشد چرا که این خواسته رهبری ، نظام و مردم است.  نوری درباره رفع خسارات جنگ نیز توضیح داد:‌تلاش هایی صورت گرفته اما انتظار داریم دولت نگاه ویژه ای به این مسأله داشته باشد به خصوص که الان انتخاب استاندار را در پیش داریم؛ انتخاب یک استاندار بومی و توانمند می‌تواند ظرفیت ها، قابلیت‌ها و مشکلات استان بعد از جنگ را در نظر بگیرد و برای آن‌ها راه حل پیدا کند پس از جنگ ساخت و سازهایی بوده اما در حد استان خوزستان نبوده. امام (ره) فرمودند خوزستان دینش را به نظام داده است و حالا مسئولین باید به این مسأله توجه داشته باشند.  نماینده مردم شوش از مهاجرت نخبگان استان به دلیل مشکلاتی که در خوزستان وجود دارد نیز انتقاد کرد و گفت:‌ بسیاری از نیروهای نخبه ما به خاطر مشکلات ریزگردها،‌خشکسالی، بدی آب و هوا و سدسازی بی رویه استان را ترک کرده‌اند وحتی بعضی از آن‌ها به خارج از کشور مهاجرت کرده‌اند که این برای کشورامر مطلوبی نیست.     ,سياسي - مجلس,از زخم‌های باقی مانده جنگ تا مهاجرت نخبگان,یکشنبه ۲ خرداد ۱۳۹۵ - ۱۵:۵۲,"خوزستان,آزادسازی خرمشهر"
منوچهر محمدی گفت: کسب جایزه سینمایی آسیا و اقیانوسیه برای من افتخار بزرگی است و امیدوارم شرایطی را برای تولید یک فیلم مشترک جهانی فراهم کند.    این تهیه‌کننده سینما که اخیرا به عنوان برگزیده دهمین دوره جایزه فیاپف (جایزه سینمایی آسیا و اقیانوسیه و فدراسیون بین المللی تهیه کنندگان) معرفی شده است،‌ در این‌باره به خبرنگار سینمایی ایسنا گفت: برای کسب این جایزه کشورهای مختلف کاندیداهای خود را به هیات داوران فیاپف و آسیا پاسفیک اعلام می‌کنند که در نهایت فرد برگزیده بر اساس سابقه‌ی کاری خود و با اکثریت آراء انتخاب می‌شود. در این دوره هم از من سابقه کاری خواسته شد که براساس آن این جایزه به تهیه‌کننده‌ای از ایران تعلق گرفت.    محمدی با اشاره به اینکه سابقه کاری و جوایزی که فیلم‌هایش در خارج و داخل کشور کسب کرده‌، در این انتخاب تاثیرگذار بوده‌اند، اضافه کرد: هچنین در کسب این جایزه دو فیلم زیر نور ماه که جایزه‌ی هفته‌ی منتقدان جشنواره‌ی کن را دریافت کرده بود و نیز فیلم حوض نقاشی که جایزه‌ی بهترین فیلم در جشنواره آسیا پاسفیک و بهترین فیلم از نظر یونسکو را دریافت کرده است، حائز اهمیت بودند.    تهیه‌کننده فیلم‌های مهمان داریم و بوسیدن روی ماه اظهار کرد: من افتخار این جایزه را در وهله‌ی اول مدیون سینمای ایران هستم و آن را به مجموعه‌ای از کارگردان‌ها، بازیگران و عواملی که مرا در ساخت این فیلم‌ها همراهی کردند متعلق می‌دانم.    او همچنین گفت: یکی از نکات مهم در کسب این جایزه این است که یک تهیه‌کننده از فدراسیون جهانی تهیه‌کنندگان آن را کسب کرده که این موضوع برای سینمای ایران قابل اهمیت است، چون معمولا چنین جوایزی به کارگردان‌ها داده می‌شود و اهدای آن به یک تهیه‌کننده می‌تواند فضایی را ایجاد کند که این حوزه در ایران تخصصی‌تر دنبال و نیز در سطح جهان بیشتر شناسانده شود.    تهیه‌کننده مارمولک و ارتفاع پست با اشاره به این که امیدوار است از این رهگذر، تهیه‌کنندگان ایرانی در حوزه‌ی بین‌الملل بیشتر شناخته شوند و منشا تولید آثار مشترک جهانی شوند، بیان کرد: بعد از جشنواره‌ی آسیا پاسفیک طرحی داشتم که اساسا با موضوع و محوریت پناهندگان است. در واقع داستان این فیلم در سوریه، ایران، افغانستان و استرالیا می‌گذرد و می‌دانیم که استرالیا به شدت با این موضوع درگیر است و بسیاری از پناهجویان در مسیر رسیدن به آنجا جان خود را از دست داده و برخی هم دچار دشواری‌هایی می‌شوند. براین اساس امیدوارم اهدای این جایزه در ماه نوامبر که مصادف با آذر ماه می‌شود، شرایطی را فراهم کند تا این اثر به تولید مشترک برسد چرا که موضوع آن، بحث روز دنیا است.       ,فرهنگي و هنري - سينما و تئاتر,منوچهر محمدی در تدارک یک تولید مشترک,یکشنبه ۲ خرداد ۱۳۹۵ - ۱۰:۱۲,
نشست خبری فیلم فروشنده پس از اولین نمایش رسمی این فیلم با حضور اصغر فرهادی و عوامل فیلم در جشنواره کن برگزار شد.    به گزارش ایسنا، در نشست خبری فیلم فروشنده علاوه بر اصغر فرهادی‏، شهاب حسینی‏، ترانه علیدوستی، بابک کریمی‏‏، فرید سجادحسینی و الکساندر مَلت گای تهیه‌کننده فرانسوی این فیلم حضور داشتند.    فرهادی در این نشست خبری در پاسخ به اولین پرسش درباره ساخت مجدد فیلم در ایران و به زبان فارسی توضیح داد: اصلا قرار نبود این فیلم ساخته شود، قرار بود که پروژه دیگر را در اسپانیا مقابل دوربین ببریم. لوکیشن‌هایی درنظر گرفتیم و با بازیگران که دو نفر از آنها اسپانیایی و بقیه آمریکایی بودند صحبت کردیم و الکساندر (الکساندر مَلت گای تهیه کننده فیلم فروشنده) نیز هماهنگی‌هایی با پدرو آلمادوار به عنوان تهیه کننده اسپانیایی انجام داده بود، همه چیز خوب پیش می‌رفت تا این که یک لحظه احساس کردم دلتنگ ساخت فیلم در ایران هستم. ابتدا که به الکساندر و پدرو در این باره صحبت کردم خیلی نارحت شدند اما زمانی که فهمیدند حس من این است که یک فیلم در کشورم بسازم با من همکاری کردند و الان خیلی خوشحالم که توانستم این فیلم را در کشورم بسازم.    این کارگردان که برای دومین بار در بخش رقابتی کن حضور دارد‏، در پاسخ به سوالی پیرامون موانع و ناهمواری‌های ساخت فیلم در ایران توضیح داد: فیلمسازی در ایران شرایط خاص خودش را دارد‏، برخی از این شرایط به نفع فیلمساز و برخی دیگر به ضرر فیلمساز است. پس از ساخت فیلم جدایی ساخت فیلم در ایران برایم آسان شد چون با تیمی از افراد کار می کردم که بسیار مشتاق و علاقه مند بودند و با جان و دل کار می‌کردند و دیگر مشکلاتی که در ساخت فیلم در ایران وجود دارد را نداشتم. وقتی‌که فیلمسازی تا سن 44 سالگی مسیری را پیش می‌رود و با موانعی روبروست کم کم یاد می‌گیرد که چگونه با این موانع و ناهمواری‌ها کنار بیاید. اگر فیلمسازی از آمریکا بیاید ایران و آزادی‌های آنجا را نداشته باشد و با موانع اینجا روبرو شود، قطعاً زمین خواهد خورد. وقتی که همین فیلمساز بزرگ می‌شود و این ناهمواری‌ها و چالش‌ها را پشت سر می‌گذارد، همین مشکلات واکنش نشان می‌دهند و تبدیل به انرژی می‌شوند. با همة این شرایط برای من فیلمسازی در ایران خیلی لذت‌بخش است. اگرچه تاکنون چند فیلم در خارج از ایران ساخته‌ام اما همچنان به ساخت فیلم در ایران تحت هر شرایطی ادامه می‌دهم.      فرهادی درباره تاثیر تئاتر بر فیلم فروشنده› عنوان کرد: می‌دانید که من قبل از سینما تئاتر کار می‌کردم و تئاتر می‌خواندم و فکر می‌کردم که برای همیشه به عنوان فردی که تئاتر کار می‌کند، باقی بمانم. ولی از وقتی که وارد سینما شدم همیشه این احساس دِین را به تئاتر داشتم و شاید شما به این خاطر کارهای من را جالب و جذاب می‌دانید که کارهای من ریشه در تئاتر دارد. منظورم از تئاتر در واقع آشنایی با ادبیات نمایشی کشور خودم است که دریچه‌ای برای من باز کرد که خیلی چیزها به من آموخت و مرا صاحب یک سلیقه کرد. همیشه دلم می‌خواست یک روزی یک ادای احترامی بکنم. اساساً این فیلم ادای احترام به چیزهایی است که در زندگی خیلی دوستشان دارم.      در ادامه نشست خبری فیلم فروشنده، کرن بَت از نشریه هافینگتون پست با تمجید از فیلم قدرتمند فروشنده به حضور پررنگ تضاد اخلاقی در صحنه به صحنه فیلم اشاره کرد و گفت: می‌توانیم تأثیر تئاتر بر شما و همچنین دانش قبلی شما از تئاتر را در فیلم به خوبی مشاهده کنیم و از فرهادی خواست توضیح بیشتری در مورد مضمون و رابطه داستان فیلم با نمایشنامه آرتور میلر ارائه دهد.    فرهادی در پاسخ به این پرسش گفت: راجع به اینکه چه رابطه‌ای از لحاظ اجتماعی و نه اخلاقی بین مرگ فروشنده و داستان ما وجود دارد، باید بگویم که اگر ابتدای نمایش‌نامه آرتور میلر را بدانید، نیویورکی را توصیف می‌کند که در آن همه چیز به سرعت در حال تغییر است، ساختمان‌های قدیمی در حال خراب شدن هستند و چیزهایی که برای ویلی لومان با ارزشند در حال تغییر هستند و یک دنیای مدرن در حال ساخته شدن است که زیر چرخ‌دنده‌های این مدرنیته یک طبقه از مردم که نمی‌توانند خود را با این شرایط وفق دهند، قربانی می‌شوند. این توصیفی که از این شهر می‌کند چند دهه بعد شاید 50 یا 60 سال بعد در همین تهران ما در حال روی دادن است. از این لحاظ وضعیت شهر ما خیلی به شهر نیویورک نزدیک است. اینکه ما با یک سرعت سرسام‌آور و شتاب‌زده‌ای سطح فیزیکی شهرمان را مدرن می‌کنیم و یک اشتیاق برای هرچه سریع‌تر رسیدن به مدرنیته وجود دارد، بدون اینکه تأملی و زمانی داشته باشیم که خودمان را با این سرعت وفق دهیم. این سطح وقتی که کنار برود، همه چیز همچنان سنتی است. همانطور که شخصیت‌های اصلی این فیلم درگیر اجرای یک نمایش هستند. آنها در تئاتر به عنوان یک پدیده مدرن فعالند و همچنین دارای ذهن بازی هستند، اما در انتهای فیلم، همین آدم‌های مدرن و روشن که در موقعیت قرار می‌گیرند رفتاری بروز می‌دهند که کاملاً سنتی است.    ترانه علیدوستی بازیگر نقش رعنا در فیلم فروشنده نیز درباره این فیلم گفت: برای من وقتی این فیلم را می ساختیم قصه ماهیت فرا ایرانی داشت و مساله‌ای که الان به عنوان آبرو یا حیا روی آن تاکید می‌شود یک بخش است‏، قضاوت جمعی یک بخش است و غیرت یک بخش دیگر اما بر خلاف نظر آقای فرهادی من معتقدم که الزاما یک فرد غربی این رفتار را نمی‌کرد یا رفتار بدتری بروز نمی‌داد. مساله تعرض به حریم شخصی زندگی یک زوج یا یک زن در همه جای دنیا به همین اندازه حساس است.    شهاب حسینی بازیگر نقش عماد نیز درباره همکاری جدیدش با اصغر فرهادی گفت: به طور کلی فکر می‌کنم مفهوم صلح و عدم تعرض یک مفهوم جهانی است. ما داشتیم زندگی‌مان را می‌کردیم و یک آقایی آمد به خانه ما و مسائلی را بوجود آورد که زندگی ما را تحت تاثیر قرار داد و تنها چیزی که می‌خواستم بدانم این بود که چه انگیزه‌ای از این کار داشت، وقتی ما کاری با او نداشتیم. فرهنگ ما می‌تواند این را نهادینه کند که با حفظ حریم خود در جامعه زندگی کنیم تا بتوانیم زندگی خوب و سعادتمندی داشته باشیم اما همیشه همه کج‌راهی‌ها و گمراهی‌ها به سبب زیاده‌خواهی‌های ما ایجاد می‌شود.     ,فرهنگي و هنري - سينما و تئاتر,آنچه درباره‌ی «فروشنده» مطرح شد,یکشنبه ۲ خرداد ۱۳۹۵ - ۰۰:۳۷,
کارشناس فو‌تبا‌ل ایران می‌گوید که در لیگ پانزدهم شاهد برگزاری لیگی پربار بودیم که نسبت به گذشته رشد چشم‌گیری داشته است اما او بزرگترین ایراد لیگ فوتبال ایران را نبود بازیکنان خوب و بزرگ خارجی در آن می‌داند.     مرتضی محصص در گفت‌وگو با خبرنگار ورزشی خبرگزاری دانشجویان ایران (ایسنا)، درباره کلاس‌های بازآموزی مربیان، اظها‌ر کرد: مربیان ما باید هر سه سال یک بار در کلاس‌های بازآموزی شرکت کنند و به دنبال این باشند که اطلاعات خود را افزایش دهند. این مربوط به ایران نمی‌شود و قانون AFC و حتی فو‌تبا‌ل دنیا است که مربیانی که مدرک مربیگری A دارند اگر به مدت سه سال در کلاس‌های باآموزی شرکت نکنند مدرکشان باطل خواهد شد. مربیان بزرگی همچون ژوزه مورینیو و آرسن ونگر همیشه سالی یک بار در کلاس‌های بازآموزی شرکت می‌کنند و خود من هم سه بار در سال به مالزی می روم تا زیر نظر مربیان مجرب اطلاعاتم را به روز کنم.    وی درباره قهرمانی استقلال خوزستان در لیگ پانزدهم هم، بیا‌ن‌ کرد: من معتقدم که عبدالله ویسی نقش مهمی در قهرمانی این تیم داشت. استقلال خوزستان با شانس به قهرمانی دست پیدا نکرد،‌ بلکه تلاش و کوشش سرمربی این تیم و مجموعه باشگاه این تیم را به قهرمانی رساند. ویسی از مربیانی است که همیشه دوست دارد یاد بگیرد و دانش خود را افزایش دهد. به نظر من این تاثیر مهمی در قهرمانی استقلال خوزستان داشت.    محصص ا‌ضافه‌ کرد‌: من معتقدم که لیگ ما امسال از نظر فنی پیشرفت‌های چشمگیری داشت. البته چندین و چند بازی خوب را در این لیگ شاهد بودیم، ولی نباید به آن بسنده کرد و باید سعی کنیم بازی‌های زیبایی را در طول فصل به نمایش بگذاریم. به نظر من ذوب‌آهن یکی از بهترین تیم‌های لیگ امسال بود که فو‌تبا‌ل زیبایی را ارائه می‌کرد. البته امسال امیر قلعه‌نویی هم با تراکتورسازی بازی‌های خوبی را ارائه کرد. او هوشمندی بسیار بالایی داشت و زمانی که به تراکتورسازی رفت مربیان پرتغالی این تیم را حفظ کرد تا از آنها بهره ببرد و تیمش موفق شود.    او در ادامه صحبت‌های خود با بیان این که نبود بازیکنان بزرگ خارجی در لیگ، ایراد فو‌تبا‌ل ما محسوب می‌شود، عنوان کرد: در فو‌تبا‌ل ما باید بازیکنان بزرگ خارجی بیایند تا زندگی حر‌فه‌ای را به فو‌تبا‌لیست‌های ایرانی یاد بدهند. منظور از زندگی حر‌فه‌ای نوع غذا خوردن، استراحت و تمامی مسائلی که یک فو‌تبا‌لیست باید آن را رعایت کند است و فو‌تبا‌لیست‌های ایرانی از آنها یاد می‌گیرند. البته در کنار این بازیکنان هم مربیان بزرگ باید به فو‌تبا‌ل ایران بیاند تا علاوه بر این مسائل فنی درس زندگی فو‌تبا‌ل به جوانان ما آموزش دهند.    محصص همچنین تاکید کرد: من معتقدم امسال علی دایی بالاترین سطح مربیگری خود را ارائه کرد و با بازیکنان جوان صبا نتایج خوبی را کسب کرد.    وی درباره برانکو ایوانکوویچ نیز خاطر‌ نشان کرد: او از مشکلات تیمش درس گرفت و با تلاش و سعی بر حل مشکلاتش بر آمد. او همچنین با استفاده از جوانان مشکلات تیم را حل کرد و تیم را از انتهای جدول به صدر جدول آورد. من معتقدم که امسال استقلال هم خوب بازی کرد و در نیم فصل اول بازی‌های خوبی را به نمایش گذاشت، اما یکی از مشکلات این تیم فشاری بود که روی پرویز مظلومی وجود داشت. مظلومی از ابتدا که سرمربی این تیم شد تحت فشار بود و همین موضوع بر روی نتایج تیم تاثیر گذاشته بود.    انتها‌ی‌ پیا‌م   ,ورزشي - فوتبال، فوتسال,محصص: نبود بازیکنان بزرگ خارجی ایراد لیگ ماست/ مربیان باید در کلاس بازآموزی شرکت کنند,یکشنبه ۲ خرداد ۱۳۹۵ - ۱۵:۰۷,"فوتبال,ليگ برتر فوتبال,فدراسيون فوتبال"
رئیس‌جمهور، شوراهای اسلامی شهر و روستا را بازوان قدرتمند نظام و دولت در سراسر کشور دانست و گفت: مردم‌سالاری یکی از افتخارات بزرگ نظام جمهوری اسلامی ایران است.    به گزارش گروه دریافت خبر خبرگزاری دانشجویان ایران (ایسنا)، حجت‌الاسلام والمسلمین حسن روحانی روز پنج‌شنبه در همایش بزرگ شوراها که همزمان با نهم اردیبهشت؛ روز ملی شوراهای اسلامی شهر و روستا، در سالن اجلاس سران برگزار شد، گفت: حضور، مشارکت و نشاط مردم در صحنه، آرای آنها و همه انتخاباتی که در کشور برگزار می‌شود به معنای اهمیت مشورت در انجام امور است چرا که هر فردی به رأی و نظرات دیگران اعتنا نکند در مسیر شکست قرار خواهد گرفت.    رییس‌ جمهور با اشاره به این که خداوند به پیامبر اسلام(ص) نیز امر می‌کند که در امور از مشورت با دیگران استفاده کند، گفت: سیره پیامبر اسلام(ص) نشان می‌دهد که انسان‌ها به هر میزان عالم، عاقل، مدبر، مدیر و آینده‌نگر که باشند به تنهایی نمی‌توانند نظراتی کامل را ارائه کنند و لذا باید با صاحب‌نظران مشورت کرده و پس از آن با توکل به خدا اقدام به عمل کند.    روحانی با بیان این که ریشه و فلسفه تشکیل شورا این نیست که در یک شهر یا روستا احزاب، جناح و گروه‌هایی بخواهند برای پیروزی بر دیگری با هم رقابت کنند، افزود: البته رقابت سالم موضوعی حائز اهمیت است اما هدف از تشکیل شورا این است که بعد از انتخاب شدن همه ذهن را از منافع شخصی، حزبی و قومی خالی کرده و با همه توان، برای خدمت به مردم و کشور بیندیشیم و تلاش کنیم.    رئیس‌جمهور با اشاره به این که دولت نسبت به رفع مشکلات و مسایل شوراهای اسلامی شهر و روستا تلاش کرده است، از ارائه دو لایحه تحت عنوان لایحه مدیریت یکپارچه شهری و لایحه درآمد پایدار شهرداری‌ها به مجلس شورای اسلامی در راستای حل این مشکلات خبر داد.    رئیس‌جمهور در بخش دیگری از سخنان خود با اشاره به برگزاری مرحله دوم انتخابات مجلس شورای اسلامی، بر ضرورت حضور پرشور مردم پای صندوق آرا در ۵۵ حوزه انتخابیه در کشور تأکید و اظهار کرد: مردم مطمئناً با عزمی جدی در مسیر پیشرفت کشور و رضای خدا پای صندوق‌ها خواهند شتافت و هر آن کس که فکر می‌کنند می‌تواند خدمت بیشتری را در مسیر توسعه و پیشرفت کشور انجام دهد، برمی‌گزینند.    روحانی با تأکید بر این که همه باید به قانون پایبند باشیم، قانونگرایی را افتخاری برای کشور دانست و افزود: افتخار ما در منطقه این است که امور کشور را با مشورت و عقل و خرد جمعی به پیش می‌بریم.    رئیس‌جمهور با اشاره به این که همه نمایندگان در مجلس تنها به حوزه انتخابیه خود تعلق نداشته و نمایندگان ملت ایران هستند و باید مسایل را در سطح ملی مورد بررسی قرار دهند، گفت: کشور باید توسط مردم و با رأی و نظر آنها اداره شود و افتخار ما این است که کشور را با رأی مردم اداره کرده و راهمان را با مسیر الهی و قرآنی مشخص می‌کنیم.    روحانی ادامه داد: قانون اساسی که بخش وسیعی از آن از قوانین اسلام و قرآن اقتباس شده به ما می‌آموزد که چگونه جامعه را اداره کنیم.    رئیس‌جمهور با تأکید بر این که مشکلات کشور باید با کمک و مشارکت مردم حل شوند، اظهار کرد: خواسته مردم از ما حل معضلات کشور است و نه دعواهای سیاسی، حزبی و جناحی و این که شورای عالی استان‌ها می‌تواند به دولت طرح ارائه کند به دلیل آن است که این نظرات از سراسر کشور جمع‌آوری شده و می‌تواند دولت را در مسیر حل مشکلات کمک کند.    روحانی حضور حدود ۱۱۷ هزار نفر در کشور به عنوان اعضای شوراهای اسلامی شهر و روستا را سرمایه بزرگی برشمرد و خاطرنشان کرد: عدالت یکی از مهمترین اهداف شوراها است تا به این واسطه بتوانند بر نحوه اجرای درست برنامه‌های اقتصادی، اجتماعی، درمانی و فرهنگی اشراف و نظارت داشته باشند.    رئیس‌جمهور افزود: امروز کلانشهرها در کشور با مشکلات و معضلات زیادی از جمله آلودگی هوا، تخریب محیط زیست و مشکل کم‌آبی مواجه هستند که بدون برنامه‌ریزی، سرمایه‌گذاری و مشارکت مردم نمی‌توان بر این مشکلات فائق آمد.    روحانی با تأکید بر این که دولت با همراهی، مشارکت و کمک مردم توانایی اجرای برنامه‌های خود را خواهد داشت، ادامه داد: مردم از ما حل و فصل مشکلاتشان را می‌خواهند و اعضای شوراهای شهر و روستا به عنوان بازوان قوی نظام و دولت در سراسر کشور می‌توانند در این راستا بسیار تأثیرگذار باشند.    رئیس‌جمهور معضل کم‌آبی را به عنوان مشکلی اساسی در بسیاری از مناطق کشور برشمرد و با تأکید بر ضرورت تلاش همگانی در راستای حفظ و حراست از آب، محیط زیست و هوای سالم افزود: شوراها باید تلاش کنند که محیط سالم و طبیعی از بین نرود و در این راستا شوراها و شهرداری‌ها باید در ساخت و سازها و اعطای مجوزها با دقت کامل عمل کنند تا باغ‌ها و طبیعت کشور تبدیل به برج‌ها و منازل مسکونی نشود.    روحانی تبدیل سوخت نیروگاه‌ها به گاز و جمع‌آوری خودروهای فرسوده در سال ۹۵ را یکی از اقدامات دولت در مسیر کاهش آلودگی در شهرهای بزرگ برشمرد و اظهار کرد: دولت در موضوع محیط زیست وظیفه سنگینی بر دوش دارد و باید از همه توان خود در این مسیر استفاده کند.    رئیس‌جمهور با تأکید بر ضرورت شفاف سازی روند اطلاع رسانی به مردم گفت: باید اطلاعات به طور درست، دقیق و شفاف در اختیار مردم قرار بگیرد و اگر مسئولان در موضوعی دچار اشتباه شدند آن را با مردم عنوان کرده و از آنها عذرخواهی کنند و اگر دیگران اشتباهی مرتکب شده‌اند باید آن اشتباه برای مردم مشخص و تبیین شود.    روحانی ادامه داد: ملت ایران صاحبان اصلی این مملکت هستند و افتخار ما باید خدمت به آنها باشد و آنان را از آنچه در کشور اتفاق می‌افتد مطلع کنیم و در این راستا اگر حتی یک ریال از حق مردم را اتلاف کردیم باید دلیل آن را به مردم توضیح دهیم.     رئیس‌جمهور با اشاره به توقیف دو میلیارد دلار از دارایی‌های ایران از سوی آمریکا و جریاناتی که در این راستا در کشور اتفاق افتاده است، گفت: این که دیگران ظالم هستند موضوعی است که برخی کشورها به لحاظ قدرت نظامی، اقتصادی و نفوذ خود به عدالت و اخلاق اعتنایی ندارند که در رأس آنها آمریکا قرار دارد.     روحانی افزود: آمریکا به لحاظ آنکه تصور می‌کند صاحب قدرت و زور است باوجود شکست‌هایی که در سال‌های اخیر در افغانستان و عراق داشته و ان‌شاءالله مداخله آن در سوریه هم با شکست مواجه می‌شود اما همچنان خوی استکباری خود را حفظ کرده است و ملت‌های دنیا باید سالها مبارزه و مقاومت کنند تا بتوانند آن را اصلاح کنند.    رئیس‌جمهور با بیان این که دولت آمریکا قطعاً مسئول اعمال غیرقانونی خود بوده و دولت ایران این مسأله را تا رسیدن به نتیجه دنبال می‌کند، گفت: ما باید حواسمان جمع باشد که چه کسانی این پول را در محلی قرار داده‌اند که آمریکا امروز نسبت به آن دست‌اندازی داشته باشد و باید پاسخ این سؤال داده شود که چرا بعد از آن همه هشدارهایی که در سال ۲۰۰۷ و ۲۰۰۸ داده شد اقدامی صورت نگرفته است.    روحانی با بیان این که ذخایر بانک مرکزی در سراسر دنیا باید مصون بماند، اظهار کرد: دادگاه هیچ کشوری نمی‌تواند نسبت به دست‌اندازی به این ذخایر حکمی صادر کند و اگر حکمی صادر شود قطعاً غیرقانونی خواهد بود.    رئیس‌جمهور افزود: ملت ایران اقدامات خلاف قانون را نمی‌پسندد و دولت آمریکا در قبال این اقدام در برابر دولت و ملت ایران مسئول بوده و ما از هیچ اقدامی برای احقاق حقوق ملت ایران فروگذار نخواهیم کرد.    روحانی خاطرنشان کرد: دولت کارگروهی را برای بررسی همه موارد این مسأله مشخص کرده و از آنها خواسته‌ایم که نتیجه بررسی‌ها را به طور شفاف به اطلاع مردم برسانند.    رئیس‌جمهور در بخش دیگری از سخنان خود حضور بانوان در مسئولیت‌های مهم سیاسی، اجتماعی و فرهنگی را به دلیل علم، دانش و توانمندی بانوان ایران زمین دانست و گفت: ما باید از همه فرصت‌های موجود در کشور و توان، فکر و دانش بانوان در جهت توسعه و آبادانی به بهترین شکل استفاده کنیم.    روحانی با تأکید بر ضرورت حفظ سبک زندگی اسلامی در جامعه گفت: احترام به بانوان و زنان در جامعه و خانواده یکی از مهمترین اصول سبک زندگی اسلامی است.    پیش از سخنان رئیس‌جمهور، رحمانی فضلی وزیر کشور گزارشی از برنامه‌ریزی‌ها و اقدامات انجام شده در راستای تقویت نقش و تأثیرگذاری شوراهای اسلامی شهر و روستا به عنوان حلقه‌های وصل دولت و مردم ارائه کرد.    همچنین چند نفر از نمایندگان شوراهای اسلامی شهر و روستا از مناطق مختلف کشور به بیان نقطه‌نظرات و دیدگاه‌های خود پرداختند.       ,سياسي - دولت,چه‌کسانی 2 میلیارد دلار را در محلی قرار دادند که آمریکا به آن دست‌اندازی داشته باشد؟,پنجشنبه ۹ اردیبهشت ۱۳۹۵ - ۱۲:۴۸,"رييس‌جمهور,حسن روحاني,شوراها"
امام جمعه موقت اهواز گفت: از نظر شیعیان، فلسفه انتظار این است که انسان، جامعه مهدوی و ایده آل و مدینه فاضله را بشناسد و خود را برای آن آماده کند.    حجت الاسلام و المسلمین سیدابوالحسن حسن زاده در گفت‌وگو با خبرنگار خبرگزاری دانشجویان ایران(ایسنا) منطقه خوزستان، ضمن تبریک ایام نیمه شعبان و ولادت امام عصر(عج) اظهار کرد: آنچه شیعیان اعتقاد دارند، بخشی مشترک بین مسلمانان و بخشی مشترک بین تمام انسان‌هایی ست که یکی از ادیان اسمی را پذیرفته‌اند.    وی افزود: آنچه مشترک بین همه ادیان الهی است، این است که جهان در پایان، یک مصلح کل خواهد داشت اما آنچه مشترک همه مسلمانان است، این است که آن مصلح کل حضرت مهدی (عج) خواهد بود که از فرزندان رسول خدا است. آنچه که به ما شیعیان اختصاص دارد این است که مصلح کل متولد شده است اما انسان‌ها با او در ارتباط نیستند.    حسن زاده با بیان اینکه فلسفه انتظار، جهانی و بین تمام ادیان الهی مشترک است، عنوان کرد: از نظر شیعیان، فلسفه انتظار این است که انسان جامعه مهدوی و ایده آل و مدینه فاضله را بشناسد و خود را برای آن آماده کند؛ در این جامعه مهدوی، مدینه فاضله و ایده آل مبنی بر عدالت کامل، کامل شدن عقل مردم و کامل شدن علوم به واسطه آمدن حضرت ولیعصر(عج) است.    وی با اشاره به ویژگی‌های منتظر امام زمان (عج) تصریح کرد: فرد منتظر، اهل عدالت است، یعنی خود عادل است و دیگران را نیز به عدل دعوت می‌کند. همچنین عقل را حاکم قرار می‌دهد و از نظر علمی خود را مجهز می‌کند.    امام جمعه موقت اهواز تاکید کرد: پس فلسفه انتظار، شناخت جامعه مهدوی و تطبیق دادن خود با ویژگی‌های آن است که از زیباترین اعتقادات شیعیان است.       ,استان ها - خوزستان,فلسفه انتظار، شناخت جامعه مهدوی و تطبیق یافتن با ویژگی‌های آن است,یکشنبه ۲ خرداد ۱۳۹۵ - ۱۴:۰۰,
پروسه ساخت و ساز برج میلاد تهران و اراضی ۱۲۰ هکتاری پیرامون آن موضوع مهمی است که گفته می‌شود در جلسات شورای‌عالی شهرسازی و معماری بارها مورد بررسی قرار گرفته است و با این حال به نظر می‌رسد شهرداری تهران در مورد اجرای فاز ۱ و ۲ برج میلاد به اسناد بالادستی بی‌توجهی نشان می‌دهد.  به گزارش ایسنا، وزارت راه و شهرسازی در گزارشی با بیان این مطلب افزود: برج میلاد تهران یکی از نمادهای کلانشهر تهران و جزو افتخارات شهرداری تهران با طراحی محمدرضا حافظی معمار و توسط شهرداری تهران در سال ۱۳۷۶ کلنگ زده می‌شود و در سال ۱۳۸۰ از برج یادمان به برج میلاد تغییر نام می‌دهد تا یادی باشد از بنیانگذار جمهوری اسلامی ایران و بالاخره با صرف زمان ۱۰ ساله به رغم هزینه‌های بالای ساخت، توسط شهرداری تهران در سال ۱۳۸۶ به بهره‌برداری می‌رسد. این مجموعه فرهنگی با دارا بودن بخش‌های مختلف از جمله سالن همایش‌ها، فضاهای گردشگری، فضاهای نمایشگاهی و جشنواره‌ها، سایت ورزش، هتل ۵ ستاره، مرکز تجاری و مراکز اداری به عنوان یک منبع درآمد پایدار برای شهر تهران محسوب می‌شود. این برج با ارتفاع ۴۳۵ متر، پنجمین برج بلند دنیا پس از برج اسکای تری توکیو، برج سیجسین گوانگجو، برج سی ان تورنتو، برج استانکینو مسکو و برج اورینتال شانگهای است.  در ادامه این گزارش آمده است: اما اینکه فضایی که پیرامون برج میلاد و به مساحت ۱۲۰ هکتار است تا چه اندازه ساخت و سازهایش مجاز بوده‌اند و آیا روند قانونی را طی کرده است سوالی است که باید در شورای‌عالی شهرسازی و معماری پاسخ‌اش را دریافت کرد. پاسخی که به نظر می‌رسد شاید مانند بسیاری از مغایرت‌های طرح جامع با طرح تفصیلی در کلانشهر تهران باشد.  می‌گویند کلانشهر تهران طی چند دهه اخیر، بی‌رویه رشد کرد به حدی که جای نفس کشیدن را برای شهروندان به شماره انداخت و در عین حال این شهر، آنقدر در ارتفاع و وسعت گسترش بی‌رویه و در بسیاری مواقع ساخت و سازهای خلاف ضوابط داشته است که دیگر نمی‌توان به ساخت و سازهای جدید در آن دست زد. پیش‌تر، عباس آخوندی وزیر راه و شهرسازی اعلام کرد که باید ظرفیت جمیعت‌پذیری و ساخت و سازهای بیشتر را در کلانشهر تهران متوقف کرد زیرا این شهر، بیش از ظرفیت خود جمعیت و ساختمان دارد که مشکلات متعدد زیست‌محیطی، ترافیکی و سایر مشکلات را برای برنامه‌ریزان و شهروندان رقم زده است.  حالا این برج باعظمت تهران که از چهارطرف به شاهراه‌های حیاتی تهران یعنی بزرگراه همت، بزرگراه شیخ‌فضل‌الله، بزرگراه حکیم و بزرگراه چمران راه دارد در پیرامون خود ۱۲۰ هکتار اراضی دارد که ساخت و سازهایی در آن رخ داده که مصوبه شورای‌عالی را طی نکرده است. بیمارستان علوم پزشکی ایران، مرکز انتقال خون هلال احمر، مرکز همایش‌های بین‌المللی برج میلاد، پارکینگ و سایر ساخت و سازهایی که در این مجموعه ۱۲۰ هکتاری مشاهده می‌شود برخی از ساخت و سازهایی هستند که باید از طریق مصوبات شورای عالی به سرانجام می‌رسیدند.  طرح جامع شهر تهران مصوب سال ۱۳۸۶ صراحتا اعلام کرده است که ساماندهی مرکز ارتباطات جهانی برج میلاد باید پروسه شورای‌عالی را بگذراند و مرجع نهایی تصمیم‌گیری، شورای‌عالی شهرسازی و معماری است. اما در طرح تفصیلی شهر تهران که باید چهارچوب‌های طرح جامع را رعایت می‌کرد تغییراتی ایجاد شد و مرجع تصویب طرح برج میلاد، کمیسیون ماده ۵ اعلام شد. بدین‌معنا عملکرد طرح فرامنطقه‌ای، ملی و بین‌المللی به ناحیه‌ای و محله‌ای تقلیل پیدا کرد.  اما پیش‌تر و قبل از تصویب طرح جامع شهر تهران در سال ۸۶ و مشخصا در سال ۷۸ برای اجرای برج میلاد به کمیسیون ماده ۵ ارجاع می‌شد که در آن کمیسیون اینطور مصوب شد که یک برج مخابراتی تعریف، ارتفاع و سطح اِشغال آن تعیین شود.  در همان مصوبه نیز تعیین می‌شود که مرکز همایش‌های برج میلاد که در حال حاضر در ۴ طبقه ساخته شده در ۱۰ طبقه روی زمین و ۴ طبقه زیرزمین ساخته شود که این مساله مسکوت می‌ماند و مرکزی با ۴ طبقه ساخته می‌شود. این مرکز اختلاف سطحی حدود ۴۰ متر با سطح بزرگراه همت دارد.  تصمیم‌گیری‌ها در مورد ساخت مرکز همایش‌های برج میلاد (۱۰ طبقه بالای زمین و ۴ طبقه زیرزمین با در نظر گرفتن اختلاف ارتفاع ۴۰ متری با بزرگراه همت) در سال ۷۸ اتخاذ شد اما شهرداری تهران به عنوان مجری طرح، این مصوبه را مسکوت گذاشت و به جای آن مسابقه‌ای را در سال ۹۱ تدارک دید که در آن مسابقه، سطح اِشغالی که پیش‌تر در مورد آن در کمیسیون ماده ۵ سال ۷۸ تصمیم‌گیری شده بود را به مسابقه گذاشت که در آن مسابقه طرح دو برج ۱۸۵ متری که طراح آن مرحوم زاحا حدید است جایزه را برد.  این گزارش در ادامه آورده است: گفته می‌شود در این مورد نیز شهرداری تهران به عنوان مجری طرح، مسابقه‌ای را تدارک دید که پیش‌تر و در جلسه شورای‌عالی شهرسازی و معماری مورخ ۹۴.۴.۲۳ نسبت به مسابقات معماری تعیین تکلیف شده بود و در بند سه همان مصوبه نیز مشخصا اعلام شد که مسابقه برگزار شده توسط شهرداری تهران برای فاز ۲ برج میلاد تهران به دلیل اهمیت ملی و بین‌المللی باید پروسه قانونی شورای‌عالی را بگذراند.  در همین راستا و برای تعیین تکلیف ساخت وسازهای پیرامون برج میلاد تهران که وسعتی ۱۲۰ هکتار را در یکی از بهترین مناطق کلانشهر تهران به خود اختصاص داده است شورای‌عالی شهرسازی و معماری در جلسه مورخ ۲۰ اردیبهشت ماه با حضور اعضای شورا (وزارت کشور، دفاع، سازمان میراث فرهنگی، صنایع دستی و گردشگری، کشاورزی، سازمان مدیریت، ارشاد صنعت، مدیران کل حوزه معاون شهرسازی و معماری وزرات راه و شهرسازی) و نمایندگانی از شهرداری تهران ضمن تاکید بر تهیه طرح ویژه، پیشبرد کار را نیز تعیین تکلیف کرد. در عین حال، بنا به گفته مسئولان به شهرداری تهران مهلت زمان ۲ ماهه ای داده شده تا گزارشی را تهیه کرده و در مورد ساخت و سازهایی که مسیر شورای عالی شهرسازی و معماری را طی نکرده است پاسخ مناسب را ارایه دهد.  در جلسه شورای عالی شهرسازی و معماری در خصوص ویزگی و عوامل درونی و بیرونی زیر نیز اشاره و با تاکید بر یکپارچگی سازمان فضایی، به منظور تقویت استعدادهای زیست محیطی و مکانی در تناسب با ظرفیت های ترافیکی و دسترسی‌های شهری سایت ۱۲۰ هکتاری تهیه طرحی ویژه توسط شهرداری تهران به ‌عنوان طرح موضعی مجموعه ارتباطات بین‌المللی تهران (برج میلاد) ذیل طرح جامع تایید شد.  مسئله عدم تعادل در سازمان فضایی اراضی پیرامون برج میلاد، وجود فعالیت های متنوع وضع موجود شامل کاربری های بهداشتی، آموزش عالی، فرهنگی و فضای سبز و ضرورت احیاء سازمان فضایی کل محدوده ۱۲۰ هکتاری اراضی پیرامون برج میلاد (از سمت شمال به بزرگراه همت، از شرق به بزرگراه شهید چمران، از جنوب به بزرگراه حکیم و از غرب به بزرگراه شیخ فضل الله نوری)،نقش نمادین برج میلاد فارغ از عملکرد مخابراتی و صیانت از حریم بصری آن تاثیر ویژه بناهای سایت در سیما و منظر شهری به دلیل اهمیت مکانی، مقیاس فرامنطقه ای(فراشهری، شهری و حوزه ای) و ظرفیت نقش پذیری ملی و بین المللی، لزوم مدیریت یکپارچه، لزوم برقراری تعادل در همجواری ها به ویژه با پارک پردیسان در غرب محدوده عوارض طبیعی خاص شامل، توپوگرافی، رود دره اوین درکه و گسل داوودیه و گسل باغ فیض، بزرگراه های مهم و پر تردد شهر و گره های ترافیکی عمده  این گزارش در پایان آورده است: همچنین با توجه به عدم رعایت گردش کار قانونی مصرح در طرح جامع مصوب شهر تهران و خاکبرداری عمیق در ضلع شمالی و شرقی مرکز همایشها، شهرداری تهران مکلف است به جهت پیشگیری از خطر ریزش، تمهیدات لازم نسبت به پایدارسازی و مراقبت از گود برداری انجام شده را با قید فوریت معمول نماید.   ,اقتصادي - راه و ساختمان,مسئول ساخت و ساز در تهران کیست/ شهرداری مجری است یا تصمیم‌گیر؟,یکشنبه ۲ خرداد ۱۳۹۵ - ۱۲:۵۲,
پرچم افراشته شده کشور ایران در محل برگزاری جشنواره فیلم کن بر زمین افتاد و با گذشت دو روز، در کمال بی‌مسؤولیتی دست‌اندرکاران فرانسوی جشنواره، مجددا برافراشته نشده است.    به گزارش خبرنگار سینمایی خبرگزاری دانشجویان ایران (ایسنا) از کن، پرچم هر کدام از کشورهایی که در جشنواره فیلم کن اثری دارند یا در بازار فیلم آن حضور دارند، در محل برگزاری جشنواره نصب شده است، اما شدت باد و طوفان در روزهای اخیر باعث شد که دو روز گذشته پرچم ایران بر زمین بیافتد.    این درحالی است که پرچم کشورهای دیگر همچنان برپاست؛ اما مسؤولان برگزاری جشنواره نسبت به برافرازی دوباره‌ی پرچم جمهوری اسلامی ایران اقدام نکرده‌اند.    به گزارش ایسنا، این درحالی است که تعدادی از ایرانیان حاضر، از برگزارکنندگان جشنواره فیلم کن خواسته‌اند تا پرچم ایران دوباره نصب شود.    اگرچه ایران فیلمی را به طور رسمی در بخش رقابتی این جشنواره ندارد، ولی در بخش بازار فیلم شرکت کرده است و قاعدتا باید پرچم ایران هم مانند کشورهای مشابه در محل برگزاری این جشنواره نصب شود.       پرچم      ,فرهنگي و هنري - سينما و تئاتر,افتادن پرچم ایران در محل برگزاری جشنواره کن و بی‌توجهی مسؤولان,دوشنبه ۳۰ اردیبهشت ۱۳۹۲ - ۱۰:۰۰,
کارگردان، بازیگران اصلی و تهیه کننده فیلم فروشنده روی فرش قرمز جشنواره کن مقابل دوربین عکاسان رفتند.    به گزارش ایسنا‏، آخرین نمایش رسمی فیلم فروشنده ساخته اصغر فرهادی در بخش مسابقه اصلی جشنواره فیلم کن با حضور عوامل این فیلم روی فرش قرمز همراه بود.    در این مراسم چهره‌هایی چون اصغر فرهادی، شهاب حسینی، ترانه علیدوستی، بابک کریمی، فرید سجادحسینی،پریسا بخت‌آور و  الکساندر مَلت گای تهیه کننده فرانسوی این فیلم حضور داشتند.      فرش قرمز فیلم فروشنده اصغر فرهادی در حالی برگزار شد که موسیقی فیلم دلشدگان علی حاتمی با صدای محمدرضا شجریان پخش می‌شد.    شصت و نهمین جشنواره بین‌المللی فیلم کن فردا (یکشنبه دوم خرداد) با برگزاری مراسم اختتامیه و اعطای جوایز به کار خود پایان می‌دهد.         فرش قرمز فروشنده در کن              فرش قرمز فروشنده در کن      ,فرهنگي و هنري - سينما و تئاتر,فرش قرمز «فروشنده» با نوای «دلشدگان» + عکس,یکشنبه ۲ خرداد ۱۳۹۵ - ۰۱:۱۸,
مراسم اعطای جوایز شصت و نهمین دوره جشنواره بین‌المللی فیلم کن با اعطای جایزه بهترین فیلم به ساخته کن لوچ و دو جایزه برای سینمای ایران به پایان رسید.    به گزارش خبرگزاری دانشجویان ایران (ایسنا)، هیئت داوران بخش اصلی جشنواره فیلم کن 2016 در نهایت جایزه بهترین فیلم را به فیلم انگلیسی من، دنیل بلیک اعطاء کردند و فیلم فروشنده ساخته اصغر فرهادی نیز موفق به کسب جایزه بهترین فیلمنامه و بهترین بازیگر مرد برای شهاب حسینی شد.  شهاب حسینی پس از دریافت جایزه بهترین بازیگر جشنواره کن گفت: مطمئنم روح پدرم الان نظاره گر من است. از فرهادی و علیدوستی تشکر می کنم، این جایزه را از مردم دارم پس به آنها تقدیم می کنم.    اصغر فرهادی نیز پس از کسب جایزه‌اش گفت: خیلی خوشحالم و واقعا انتظارش را نداشتم پس از شهاب، فیلم یک جایزه دیگر هم بگیرد. فیلم های من معمولا فیلم های شادی نیستند اما خوشحالم که با جایزه هایی که تاکنون گرفتم توانستم مردم کشورم را، حداقل بخشی از آنها را خوسحال کنم. روزی به همراه فیلمبردارم برای تماشای نسخه نهایی فروشنده به سینمایی رفتیم مسئول سالن گفت بیست دقیقه برای اماده شدن فیلم لازم است و در این فاصله فیلمی برایتان بگذارم؟ گفتم اگر خسته کننده نیست بگذار و آن فیلم مد مکس ساخته جورج میلر بود. همان موقع گفتم این نشانه خوبی است. این فرصت خوبی است تا از هیئت داوران و از رئیس جشنواره تشکر کنم. همچنین از دوست و تهیه‌کننده خوبم الکساندر و تیم خوبم که در کنارم بودند نیز تشکر می کنم.    فرهادی در سال 2013 نیز در با فیلم گذشته در بخش رقابتی کن حضور داشت که در نهایت توانست جایزه کلیسای جهانی جشنواره کن و همچنین جایزه بهترین بازیگر جشنواره (برنیس بژو) را کسب کند.    کن لوچ کارگردان صاحب نام انگلیسی در حالی جایزه اول جشنواره کن 2016 را تصاحب کرد که پیش از این نیز یک بار در سال 2006 موفق به کسب جایزه نخل طلا برای فیلم بادی که در علفزار پیچید شده بود.  جایزه بزرگ هیئت داوران جشنواره کن که مهمترین جایزه پس از نخل طلای بهترین فیلم است به فیلم اینجا ته دنیاست به کارگردانی خاویر دولان رسید الیور آسایاس فرانسوی برای فیلم خربدار شخصی جایزه نخل طلای بهترین کارگردانی را به خانه برد.  در سایر بخش ها جایزه هیئت داوران شصت و نهمین دوره جشنواره فیلم کن به فیلم عزیر آمریکایی به کارگردانی آندرا آرنولد از فرانسه رسید و  ژاکلین ژوزه نیز جایزه بهترین بازیگر زن جشنواره کن امسال را برای برای فیلم فیلیپینی رزای من به دست آورد.  هیئت داوران امسال جشنواره کن که امسال کتایون شهابی تهیه کننده ایرانی نیز یکی از اعضای آن بود فیلم فرانسوی Devines ساخته هودا بیامینا را برنده جایزه دوربین طلایی بهترین فیلم اول جشنواره معرفی کردند و جایزه نخل طلای بهترین فیلم کوتاه را نیز به خوانجو خیمنز کارگردان اسپانیایی برای فیلم تایم کد اعطاء کردند.    سال گذشته فیلم دیپان ساخته ژاک اودیار از فرانسه موفق به کسب جایزه نخل طلای بهترین فیلم شد.       شهاب حسینی    شهاب حسینی      ,فرهنگي و هنري - سينما و تئاتر,دو جایزه اصلی کن برای سینمای ایران/ اثر «کن لوچ» بهترین فیلم شد,یکشنبه ۲ خرداد ۱۳۹۵ - ۲۲:۰۷,
برای یک صنف سینمایی، هیچ دستاوردی دلگرم کننده‌تر از موفقیت اعضایش، در عرصه رویدادهای بین‌المللی سینمایی نیست.    فرشته طائرپور، رئیس اکت (انجمن کارفرمایی تهیه کنندگان فیلم تهران)، ضمن ابراز مطلب فوق به خبرنگار ایسنا گفت: انتخاب آقای منوچهر محمدی را جهت دریافت جایزه سینمایی آسیا- اقیانوسیه و فیاپف (فدراسیون بین المللی تهیه کنندگان فیلم) بخاطر مجموعه تولیدات سینمایی و نقش موثرشان در عرصه تهیه‌کنندگی در سینمای ایران، حضور خانم کتایون شهابی در جمع داوران بخش اصلی فستیوال کن و تداوم عضویت آقای محمد مهدی عسکرپور در هیئت رئیسه فیاپف را مغتنم می‌شماریم و امیدواریم که جریان تهیه کنندگی، با ارائه تعاریفی روزآمد از نقش تالیفی و تولیدی خود در سینمای ایران و جهان، در دستیابی به جایگاهی متناسب با شئون این حرفه، هرسال موفق‌تر از سال قبل گام بردارد.    وی اضافه کرد: خرسندیم که امسال در فستیوال بین‌المللی کن، علاوه بر فیلمهایی برجسته از سینمای ایران، چهره‌هایی از مجموعه تهیه‌کنندگان ایرانی نیز از سوی این رویداد سینمایی، مورد انتخاب و تقدیر قرار گرفته اند.           ,فرهنگي و هنري - سينما و تئاتر,دستاوردی دلگرم‌کننده برای یک صنف سینمایی,شنبه ۱ خرداد ۱۳۹۵ - ۱۹:۱۶,
مدیرعامل بنیاد سینمایی فارابی گفت: برخلاف برخی بی‌مهری‌ها در داخل و برخی مانع‌تراشی‌ها در خارج از کشور، سینمای ایران همچنان توانسته است جایگاه جهانی خود را در بزرگترین رویدادهای بین‌المللی حفظ کند.    علیرضا تابش که این روزها همزمان با برگزاری شصت و نهمین دوره جشنواره فیلم کن در این شهر فرانسه به سر می‌برد، در پاسخ به سوال خبرنگار سینمایی ایسنا درباره حال و هوای جشنواره کن و فضایی که درباره سینمای ایران در این دوره از جشنواره وجود دارد، بیان کرد: به گمانم، همه چیز حاکی از این است که برخلاف برخی بی‌مهری‌ها در داخل و برخی مانع تراشی‌ها در خارج کشور، سینمای ایران همچنان توانسته است جایگاه جهانی خود را در بزرگترین رویدادهای بین‌المللی حفظ کند و به همت فیلمسازان در نسل‌های متوالی، حضوری چشمگیر را در عرصه‌های فرهنگی و تجاری رقم بزند؛ به همین دلیل، گذشته از جشنواره، رونقی کم نظیر در غرفه سینمای ایران در بازار فیلم کن نیز مشهود است و خریداران و مسؤولان رویدادهای خارجی به شکلی مستمر با پخش‌کنندگان سینمای ایران مذاکراتی پیگیر دارند.    او در توضیح دیدگاه خود درباره زمینه‌ای که شرایط توجه به سینمای ایران در جشنواره کن و همچنین حضور یک داور ایرانی در این جشنواره و نمایش دو فیلم از ایران در بخش‌های اصلی به وجود می‌آورد،‌ گفت: سینمای ایران بیش از هر چیز مرهون حضور کارگردانانی خوش‌فکر در نسل‌های مختلف است که همین موضوع مسببی بوده تا روند موفقیت در هیچ زمانی منقطع نشود. در کنار این کارگردانان، بنیاد سینمایی فارابی هم از بدو تاسیس، در حد مقدورات، بسترهای لازم را جهت حمایت از تولید و توزیع فیلم‌های ایرانی فراهم کرده است. همان‌طور که چتر سینمای ایران مکانی است برای معرفی کلیت سینمای ایران؛ البته جای خوشحالی است که در جمع داوران، خانم کتایون شهابی به عنوان یکی از پخش‌کنندگان مطرح فیلم‌های ایرانی در مجامع بین‌المللی حضور دارد. فکر می‌کنم این تصمیم بار دیگر بر اهمیت موضوع پخش بین‌المللی در رونق جهانی سینمای ما صحه می گذارد.    تابش درباره نمایش وارونگی در جشنواره کن که با دریافت وام از بنیاد سینمایی فارابی تولید شده است، هم اظهار کرد: فیلم سینمایی وارونگی در جریان تولید از حمایت‌های بنیاد (دریافت وام) برخوردار بود و به محض تکمیل، پخش بین‌الملل آن توسط رسانه بین‌المللی شهرزاد، به مدیریت خانم شهابی مورد استقبال قرار گرفت و بنا به سیاست‌هایی که سازمان سینمایی و بنیاد در راستای حمایت از بخش خصوصی پیگیری می‌کنند، حقوق پخش بین‌الملل فیلم بلافاصله به آن شرکت واگذار شد.    مدیرعامل بنیاد سینمایی فارابی درباره وضعیتی که محصولات سینمای ایران در بازار کن دارند، نیز گفت: همکارانم در معاونت بین‌الملل بنیاد بارها اشاره کرده‌اند که حضور در بازار، آغاز سلسله مذاکرات و مباحثاتی است که در نهایت به عرضه تجاری و یا فرهنگی فیلم‌های ایرانی منجر می‌شود. در کن، فرآیند معرفی آغاز شده است، اما اخباری درباره نتیجه قطعی برخی از مذاکرات قبلی در بازار فیلم برلین در راه است که به زودی در این زمینه اطلاع رسانی خواهد شد.    او در نگاهی کلی تصویری را که امسال از سینمای ایران در جشنواره کن دیده می‌شود، اینچنین مطرح کرد:‌ سینمای ایران از اواخر دهه هشتاد میلادی، همیشه در بالاترین سطح در رویدادهای جهانی حضور داشته و اگر در دوره‌ای با بی‌مهری مسؤولان برخی از جشنواره‌ها روبه‌رو شده، باز هم با استفاده از فرصت‌های موجود در عرصه‌هایی مهم خوش درخشیده است. نفس این حضور پررنگ سینمای ایران در جشنواره و بازار فیلم کن، نمودی از اعتبار و موفقیتی است که با اتکاء به آن و البته با پشتوانه قدرت فیلمسازان توانمند ایرانی در سه دهه گذشته، همواره سینما را در عرصه دیپلماسی عمومی، به عنوان بهترین سفیر کشورمان در مجامع جهانی مطرح کرده است.  به گزارش ایسنا، وارونگی به کارگردانی بهنام بهزادی یکی از نمایندگان سینمای ایران در جشنواره کن روی پرده رفته و فروشنده، ساخته اصغر فرهادی روز شنبه اول خرداد ماه در این جشنواره نمایش داده خواهد شد.     علیرضا تابش    ,فرهنگي و هنري - سينما و تئاتر,حال‌وهوای جشنواره کن در گفته‌های مدیرعامل فارابی,جمعه ۳۱ اردیبهشت ۱۳۹۵ - ۱۳:۴۷,جشنواره فیلم کن
اصغر فرهادی همزمان با رونمایی فیلمش در جشنواره‌ی فیلم کن ،درباره‌ی فیلم‌سازی‌اش و ارتباط فیلم جدیدش با نمایشنامه‌ی آرتور میلر سخن گفت.      به گزارش خبرگزاری دانشجویان ایران (ایسنا)، اصغر فرهادی با هفتمین فیلم بلند سینمایی‌اش فروشنده، برای دومین بار شانس خود را برای کسب جایزه نخل طلای بهترین فیلم جشنواره کن می‌آزماید.    در زیر مصاحبه فرهادی با سایت رسمی جشنواره کن را می‌خوانیم:       **پس از ساخت فیلم گذشته در فرانسه و به زبان فرانسوی، چرا برای ساخت فیلم فروشنده به تهران بازگشتید؟     زمانی که ساخت فیلم گذشته را به پایان بردم، کار روی داستانی را شروع کردم که در اسپانیا روی می‌دهد. لوکیشن‌ها را انتخاب کردیم و متن کامل فیلمنامه را بدون دیالوگ نوشتم. در مورد این پروژه با تهیه‌کنندگان و بازیگران اصلی صحبت کردیم اما جمع کردن کل تیم سازنده فیلم به یک سال زمان نیاز داشت و من نیز خوشحال شدم که می‌توانم در این فرصت، فیلمی در ایران بسازم. خیلی راحت نبودم دو فیلم پشت سر هم در خارج از ایران بسازم و از ساخت فیلم در کشورم فاصله بگیرم اما حالا همه چیز خوب است و من به پروژه فیلمم در اسپانیا خواهم پرداخت.       **ایده ساخت فیلم جدیدتان چگونه شکل گرفت؟   مدتی بود از داستان ساده‌ای که در ته ذهنم بود یادداشت‌برداری می‌کردم و زمانی که فرصت ساخت فیلم در ایران مهیا شد، تمام یادداشت‌هایی را که در طول مدت یک سال نوشته بودم را جمع کردم. همیشه دوست داشتم فیلمی بسازم که در دنیای تئاتر روی می‌دهد. زمانی که جوان‌تر بودن تئاتر کار می‌کردم و این برای من خیلی بامعنا بود. داستان برای محیط تئاتر ایده‌آل است بنابراین شروع به نوشتن سناریویی درباره بازیگران یک نمایش کردم.              **فروشنده را چگونه توصیف می‌کنید؟ آیا این یک داستان درباره انتقام یا شرافت از دست رفته است؟     برایم واقعا دشوار است که بخواهم فروشنده را توصیف یا خلاصه کنم و حتی بگویم این داستان شخصا برای من چه معنایی دارد. همه چیز بستگی به چهارچوب ذهنی خاص مخاطب دارد؛ اگر به فیلم به عنوان یک تفسیر اجتماعی نگاه کنید، این عناصر را به خاطر می‌آورید، شاید فرد دیگری آن را به عنوان یک داستان اخلاقی و یا از زاویه دیدی کاملا متفاوت ببیند. آنچه می‌توانم بگویم این است که این فیلم یک بار دیگر به پیچیدگی‌های روابط انسانی بویژه درون خانواده می‌پردازد.       **در آغاز فیلم، عماد و رعنا یک زوج معمولی هستند، آیا این دو شخصیت نمونه‌ای از ایرانی‌های متعلق به قشر متوسط جامعه هستند؟     عماد و رعنا یک زوج طبقه متوسط ایرانی هستند و نمی‌توان گفت آنها نماینده اکثریت زوج‌ها در این طبقه اجتماعی هستند. این شخصیت‌ها تنها به گونه‌ای خلق شده‌اند که مخاطب فکر نکند که آنها با بسیاری از افرادی که اطرافشان زندگی می‌کنند متفاوت هستند. آنها یک زوج معمولی با ویژگی‌های خودشان هستند اما خود را در شرایطی می‌یابند که ابعاد غیرمنتظره‌ای از شخصیت‌شان آشکار می‌شود.         **عنوان اصلی فیلم یادآور نمایشنامه نوشته آرتور میلر است که عماد و رعنا در حال تمرین کردن ان با دوستانشان هستند. چرا این نمایشنامه را انتخاب کردید؟     زمانی که دانشجو بودم مرگ فروشنده را خواندم و بسیار تحت تاثیر آن قرار گرفتم، احتمالا به دلیل آن‌ چه درباره روابط انسانی می‌گوید. این نمایشنامه بسیار غنی است که امکان چندین خوانش متفاوت از آن را ممکن می‌سازد. مهمترین بُِعد آن نقد اجتماعی از دوره‌ای از تاریخ است، زمانی که تغییر ناگهانی آمریکای شهری موجب نابودی یک طبقه اجتماعی شد. مردمی که نتوانستند خود را این تغییر سریع وفق دهند، خُرد شدند. از این نقطه نظر، این نمایشنامه با شرایط کنونی کشورم بسیار مشابه است. چیزها با سرعت سرسام‌آوری در حال تغییر هستند.           یکی دیگر از ابعاد این نمایشنامه، پیچیدگی روابط اجتماعی درون خانواده و بویژه زوج متشکل از فروشنده و لیندا است. این فیلم علاوه بر جذابیت عاطفی، بسیار تکان‌دهنده است و مخاطب را به تفکر درباره پرسش‌های ظریفی وامی‌دارد. زمانی که تصمیم گرفتم بازیگران اصلی فیلم متعلق به یک گروه تئاتر باشند، اثر آرتور میلر خیلی برایم جذاب بنظر رسید تا جایی که به من اجازه داد رابطه‌ای موازی میان آن و زندگی شخصی زوج درون فیلم ایجاد کنم. عماد و رعنا روی صحنه تئاتر در نقش مرد فروشنده و لیندا بازی می‌کنند و در زندگی شخصی نیز بدون آن که متوجه باشند با مرد فروشنده و همسرش مواجه می‌شوند و باید برای سرنوشت آن تصمیم بگیرند.         **شما از طریق تراس آپارتمان جدید شخصیت‌ها در فیلم چشم اندازی از توسعه آشفته تهران ارائه داده‌اید، آیا این چشم انداز شخصی شما از شهری است که در آن کار و زندگی می‌کنید؟     تهران امروز خیلی شبیه به نیویورکی است که میلر در ابتدای نمایشنامه توصیف می‌کند؛ شهری که چهره آن به سرعت در حال تغییر است و هر چیز قدیمی را نابود می‌کند، باغ‌ها و گلزارها جای خود را به برج‌ها می‌دهند. این دقیقا همان محیطی است که فروشنده در آن زندگی می‌کند و یک رابطه موازی دیگر میان نمایشنامه و فیلم است. تهران به سرعت و به شکلی دیوانه‌وار، آنارشیستی و غیرمنطقی در حال تغییر است. زمانی که فیلمی روایتگر داستان یک خانواده است، مسلما خانه نقش مهمی ایفا می‌کند. موضوعی که پیش از این در دیگر آثارم نیز توجه کردم، این بار هم خانه و شهر نقش اساسی در فیلم دارند.         ,فرهنگي و هنري - سينما و تئاتر,اظهارات فرهادی درباره‌ی «فروشنده» و «آرتورمیلر»,شنبه ۱ خرداد ۱۳۹۵ - ۱۴:۱۵,"اصغر فرهادي,سینما,جشنواره فیلم کن"
فیلم فروشنده جدیدترین ساخته اصغر فرهادی توسط استودیو آمازون و گروه مدیا کوهن در سینماهای آمریکا اکران می‌شود.    به گزارش خبرگزاری دانشجویان ایران (ایسنا)، حق نمایش فیلم فروشنده به کارگردانی اصغر فرهادی در آمریکا پیش از رونمایی در بخش رقابتی جشنواره فیلم کن، به کمپانی آمازون واگذار شد.    فیلم فروشنده که به‌عنوان آخرین فیلم به بخش رقابتی جشنواره کن اضافه شد، برای کسب جایزه نخل طلای کن - بهترین فیلم این رویداد سینمایی - با 20 فیلم دیگر رقابت خواهد کرد.    به گزارش ورایتی، داستان این فیلم که در آن، شهاب حسینی و ترانه علیدوستی بازیگران فیلم‌های قبلی فرهادی، نقش‌های اصلی را برعهده دارند، داستان زن و مردی است که مجبور می‌شوند به یک خانه جدید نقل مکان کنند و در آنجا با مستاجر قبلی خانه دچار چالش می‌شوند.    تهیه‌کننده و پخش‌کننده جهانی فیلم فرشنده کمپانی فرانسوی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به‌دلیل آن‌که اخیرا فیلمی با نام فروشنده در فرانسه ساخته شده است، با عنوان فرانسوی (LE CLIENT) مشتری خواهد بود.    فروشنده روز 21 می (اول خرداد) یک روز قبل از مراسم اختتامیه و به‌عنوان آخرین فیلم بخش رقابتی در دو سانس 12 ظهر و 22 شب به وقت محلی روی پرده می‌رود و قرار است از ماه نوامبر در فرانسه اکران عمومی شود.       ,فرهنگي و هنري - سينما و تئاتر,آمازون امتیاز اکران فیلم «فروشنده» را خرید,چهارشنبه ۲۹ اردیبهشت ۱۳۹۵ - ۱۷:۱۲,"سینما,هالیوود,جشنواره فیلم کن"
فیلم فروشنده هفتمین ساخته بلند سینمایی اصغر فرهادی به عنوان آخرین فیلم در بخش رقابتی جشنواره فیلم کن به روی پرده رفت.    به گزارش خبرگزاری دانشجویان ایران(ایسنا)، داستان فیلم فروشنده که در آن شهاب حسینی و ترانه علیدوستی بازیگران فیلم‌های قبلی فرهادی نقش‌های اصلی را بر عهده دارند، داستان زن و مردی روایت شده که مجبور می‌شوند به یک خانه جدید نقل مکان کنند و در آنجا با مستاجر قبلی خانه جدید دچار چالش می‌شوند.        پخش‌کننده جهانی این فیلم، کمپانی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به دلیل آنکه اخیرا فیلمی با نام فروشنده در فرانسه ساخته شده است با عنوان فرانسوی (LE CLIENT)  مشتری خواهد بود.    فیلم فروشنده شب گذشته برای منتقدین و اهالی مطبوعات به روی پرده رفت و امروز (شنبه) در آخرین روز نمایش فیلم جشنواره دوبار به صورت رسمی به روی پرده می رود.    پس از برگزاری مراسم فتوکال فیلم فروشنده، کنفرانس خبری این فیلم هم‌اکنون در حال برگزاری است و فرش قرمز آن نیز تا ساعاتی دیگر برپا خواهد شد.       فیلم فروشنده      فیلم فروشنده      فیلم فروشنده      فیلم فروشنده      ,فرهنگي و هنري - سينما و تئاتر,اولین تصاویر از عوامل «فروشنده» در کن,شنبه ۱ خرداد ۱۳۹۵ - ۱۶:۴۸,"سینما,جشنواره فیلم کن"
اصغر فرهادی گفت: ترجیحم این است که فروشنده زودتر در ایران اکران شود چون برای تحقیق و نگارش پروژه بعدی‌ام تقریبا از اوایل مهر ماه بیشتر در سفر خواهم بود.    این کارگردان برگزیده اسکار که طی چند روز آینده فیلمش فروشنده در جشنواره‌ی فیلم کن رونمایی می‌شود، پیش از عزیمت به فرانسه در گفت‌وگویی با خبرنگار سینمایی ایسنا به برخی سوالات و حواشی مطرح شده پاسخ داد و از برخی تیترهای جعلی انتقاد کرد.    در ادامه مشروح گفت‌وگوی این کارگردان برگزیده‌ی اسکار را با ایسنا می‌خوانیم.     یکی از پرسش‌هایی که مطرح است، تغییر نام فروشنده در فرانسه است. به چه دلیل فیلم در فرانسه، با نام دیگری معرفی شد؟ البته در ایران هم یک بار پیش از شروع فیلمبرداری، نام فیلم تغییر کرد. آیا در ایران، با نام فروشنده اکران خواهد شد؟       در ابتدا که طرح چند صفحه‌ای داستان فیلم را نوشتم، نام فیلم برسد به دست آهو بود که ارتباط مستقیمی با یکی از شخصیت‌های فیلم داشت. در طول نگارش فیلمنامه‌ کامل فیلم، این شخصیت رنگ دیگری گرفت و اساسا داستان او تغییر کرد. این تغییر، باعث شد تا اسم برسد به دست آهو، دیگر خیلی نسبتی با کلیت فیلمنامه‌ نهایی نداشته باشد. تصمیم گرفتم اسم تازه‌ای برای فیلم انتخاب کنم. نام فروشنده، با توجه به نسخه نهایی فیلمنامه، به فیلم نزدیکتر و چند لایه‌تر بود. فیلم در نمایش بیرون از ایران، با نام The Salesman، که ترجمه فروشنده است، اکران خواهد شد. در فرانسه هم قرار بر همین بود. اما تصادفا مدتی‌ست فیلمی فرانسوی با نام فروشنده بر پرده سینماهای فرانسه است و اکران فیلم ما، با همان اسم، چند ماه پس از نمایش این فیلم فرانسوی، از نظر پخش‌کننده فرانسه چندان مناسب نبود. نهایتا تصمیم بر این شد تا فقط در کشور فرانسه نام فیلم تغییر کند. نام‌های مختلفی به میان آمد که غالبا ارتباطی با کلمه فروشنده نداشت. نهایتا اسم مشتری (LE CLIENT) انتخاب شد که ارتباط مفهومی با کلمه فروشنده دارد و به نوعی با داستان فیلم هم مرتبط است. به هر حال نام فیلم فروشنده است و در ایران و کشورهای دیگر، با همین اسم اکران خواهد شد. اما در فرانسه و بعضی از کشورهای فرانسه‌زبان، فیلم با نام مشتری به اکران در می‌آید.       این تغییر نام، اتفاق مرسومی‌ست؟     بله. این اتفاق مرسومی در پخش بین‌المللی فیلم‌هاست. شهر زیبا در فرانسه با نام بچه‌های شهر زیبا (les enfants de belle ville) و چهارشنبه‌سوری در بیرون از ایران با نام آتش‌بازی چهارشنبه (Fireworks Wednesday) به نمایش در آمدند.     این فیلم در چه تاریخی در ایران اکران می‌شود؟     در اولین فرصتی که شرایط اکران مهیا شود، فیلم اکران خواهد شد. حدس می‌زنم از اواسط تابستان اکران آن بتواند شروع شود. قرار بود اکران ایران و اروپا همزمان باشد اما باتوجه به اینکه اکران فرانسه برای ماه نوامبر قطعی شده، ترجیحم این است که فیلم زودتر در ایران اکران شود چون برای تحقیق و نگارش پروژه بعدی‌ام تقریبا از اوایل مهر ماه بیشتر در سفر خواهم بود، مایلم فیلم پیش از اکران فرانسه در ایران اکران شود تا موقع نمایش فیلم، خودم حضور داشته باشم.     پخش‌کننده فیلم در ایران مشخص شده است؟     چند پخش‌کننده در رابطه با نمایش عمومی فیلم در ایران تماس گرفته‌اند که امیدوارم هرچه زودتر، یکی از آنها، برنامه‌ریزی نمایش عمومی فیلم را آغاز کند.     فروشنده به عنوان محصول کدام کشور در جشنواره کن عرضه می‌شود؟   محصول مشترک ایران و فرانسه خواهد بود و در همه جا به عنوان محصول مشترک این دو کشور معرفی خواهد شد.     خبری منتشر شد مبنی بر سرمایه‌گذاری یک موسسه قطری در فیلم فروشنده. آیا آنها سرمایه‌گذار و تهیه‌کننده فیلم هستند؟ در تیتراژ نام چه کسی به عنوان تهیه‌کننده آمده است؟     نه‌خیر، تهیه‌کنندگان فیلم من و کمپانی ممنتو هستیم. وقتی تصمیم به ساخت فیلم گرفتم و مقدمات ساخت آن فراهم شد، تهیه‌کننده و همچنین سرمایه‌گذار فیلم خودم بودم. همزمان با کامل شدن نگارش فیلمنامه و در طول تولید، کمپانی فرانسوی ممنتو که پیش از این تهیه‌کنندگی فیلم گذشته را برعهده داشت و پخش‌کننده دیگر فیلم‌های من است، درخواست کرد که فیلمنامه را مطالعه کند. آنها پس از مطالعه فیلمنامه، تقاضای سرمایه‌گذاری بخشی از فیلم را کردند و در نهایت تصمیم بر این شد که من و الکساندر ماله-گی (مدیرعامل ممنتو) تهیه‌کننده مشترک این فیلم باشیم. آنها همچنین به همراه پدرو آلمادوار، تهیه‌کننده فیلم بعدی نیز هستند. در تیتراژ، تهیه‌کنندگان، کمپانی ممنتو و من هستیم. در اواخر فیلمبرداری، آنها توانستند فیلم را به کشورهای مختلفی پیش‌فروش کنند. پخش تلویزیونی فیلم نیز به تلویزیون آرته فرانسه، پیش‌فروش شد. در رابطه با حضور دوحه فیلم فستیوال به عنوان تهیه‌کننده و سرمایه‌گذار، خبری که منتشر شده، یا از سر بی‌اطلاعی یا شیطنت‌ است. فستیوال دوحه، هر سال به تعدادی فیلم رقمی به عنوان فاوند (fund)پرداخت کرده و شریک می‌شود. آنها در سال‌های گذشته نیز، مثل بسیاری از جاهای دیگر در دنیا که فاوند می‌دهند و در فیلم‌ها مبلغی سرمایه‌گذاری می‌کنند که معمولا در مقابل بودجه کلی فیلم، درصد بالایی نیست. مسئول فستیوال دوحه قطر، پس از حضورکمپانی ممنتو به‌عنوان تهیه‌کننده در این فیلم، با آنها تماس گرفته و ابراز تمایل کرده بودند که امسال یکی از فاوندهای‌شان را به فیلم فروشنده بدهند وممنتو هم پذیرفته بود. در تیتراژ هم نامشان در کنار تلویزیون آرته فرانسه، با عنوان با همکاری (Association) آرته و دوحه فیلم فستیوال آمده است. سرمایه اصلی فیلم، متعلق به من و کمپانی ممنتو است و نام ممنتو در تیتراژ به همراه نام من، به عنوان تهیه‌کننده و سرمایه‌گذاران فیلم آمده.             اصغر فرهادی      به نظر می‌آید هنوز اولین نمایش فیلم آغاز نشده، عده‌ای حاشیه‌ها را شروع کرده‌اند.   بله و متاسفانه تجربه نشان می‌دهد که این سیر بی‌اخلاقی‌ادامه خواهد داشت. اینکه فاوند یک فستیوال به فیلم که در مقابل سرمایه کلی فیلم قابل توجه نیست و ابراز خوشحالی مدیر فستیوال دوحه نسبت به حضور این فیلم در کن، تبدیل می‌شود به اینکه تهیه‌کننده و سرمایه‌گذار فیلم فروشنده کشور قطر است جز بی‌اخلاقی نمی‌تواند باشد. مطمئن باشید در روزهای آینده، همچون فیلم‌های قبلی‌ام، در بعضی از روزنامه‌ها و سایت‌ها، حرف‌ها و مصاحبه‌های من و گروه فروشنده، همچنین تهیه‌کننده فرانسوی فیلم در بیرون از ایران، با ترجمه‌های غلط و گاها تحریف شده، تبدیل به تیترهایی جعلی خواهد شد و حاشیه‌هایی ایجاد خواهد کرد.خوشبختانه بسیاری، لحن و ادبیات من را می‌شناسند و خودشان می‌توانند تشخیص دهند کدام یک از این اخبار و نقل‌قول‌ها از صحبت‌های من است و کدام یک جعلی.       پخش فیلم در آمریکا چگونه خواهد بود؟   تا چند روز دیگر، پخش‌کننده آمریکایی فیلم قطعی خواهد شد. باتوجه به اینکه کمپانی Sony Pictures Classic، پخش گذشته و جدایی را برعهده داشت و پیگیری‌هایی که برای دیدن فیلم‌ داشته‌اند، حدس می‌زنم در آمریکا سونی فیلم را اکران کند مگر اینکه پخش‌کننده بین‌المللی فیلم تصمیم دیگری بگیرد.     چه زمانی فیلم بعدی‌تان را در اسپانیا با بازی پنه‌لپه کروز، کلید خواهید زد؟   این فیلم قرار بود سال گذشته کلید بخورد. اما زمانی‌که قصه اولیه فیلم فروشنده به ذهنم رسید، بهانه‌ای پیدا شد برای به تاخیر انداختن یک‌ساله آن پروژه. دلتنگ فیلمسازی در ایران بودم و ذهنم کاملا درگیر داستان جدیدی بود که تازه متولد شده بود. همراهی تهیه‌کننده اسپانیایی (پدرو آلمادوار) باعث شد که علی‌رغم همه برنامه‌ریزی‌ها و قرار و مدارها، به تعویق انداختن آن پروژه میسر شود و فیلم فروشنده در ایران به سرانجام برسد. برنامه‌ریزی بر این اساس است که از اوایل پاییز امسال برای ادامه تحقیقات و نگارش دیالوگ‌ها، به مادرید بروم تا در صورت هماهنگی با گروه، فیلم بهار سال آینده کلید بخورد. البته همه این برنامه‌ریزی‌ها منوط بر این است که دوباره سر و کله ایده و قصه جدیدی، پیدا نشود.     آنونسی که از فیلم فروشنده منتشر شده، فضای ملتهبی دارد و مخاطب را به یاد فیلم‌های درباره الی…و جدایی می‌اندازد. این فیلم چقدر در فضای فیلم‌های قبلی شما و موضوعاتی‌ست که در فیلم‌های قبلی به آن پرداخته بودید.   به هر حال من همان فیلمساز هستم، با همان سلیقه و دغدغه‌ها و علایق در فیلمسازی. فیلم در ادامه مسیری‌ست که با فیلم‌های قبلی طی کرده‌ام. برخی از آن موضوعات، نه به عنوان موضوع اصلی، بلکه به عنوان موضوعات فرعی، همچنان در این فیلم نیز مورد اشاره قرار گرفته که البته موضوع اصلی فیلم، با موضوعات قبلی، متفاوت است. آنچه که به عنوان آنونس به آن اشاره کردید، در واقع سه قسمت کوتاه از فیلم است که از سوی جشنواره کن منتشر شده و آنونس فیلم نیست. ظاهرا هر فیلمی که در این رویداد حضور دارد، بخش‌های کوچکی از آن در اختیار تلویزیون‌ها قرار می‌گیرد تا در صورت صحبت یا نقد فیلم، این صحنه‌های کوتاه پخش شود.     پیش‌بینی خودتان درباره بازخورد تماشاگران داخلی و خارجی از نمایش فروشنده چیست؟   حدس می‌زنم مثل فیلم‌های قبلی‌ام، فیلم تماشاگر عام گسترده‌ای در ایران و بیرون از ایران داشته باشد. علی‌رغم اینکه عده‌ای بی‌وقفه در تلاش‌اند تا اینگونه تبلیغ کنند که این فیلم‌ها جشنواره‌ای هستند و بی‌مخاطب، بی‌آنکه اشاره‌ای کنند و یا عامدانه این واقعیت را کتمان می‌کنند که فیلم‌های قبلی من از چهارشنبه‌سوری به این سو، جزو چند فیلم‌ پرمخاطب سال بوده‌اند. درباره فروشنده، از بازخوردی که از پخش‌کنندگان داشته‌ام ونمایش‌های محدودی که تا الان داشته‌ایم، این فیلم هم مثل فیلم‌های قبلی به نظر می‌آید پرتماشاگر باشد.         در زمان اکران فیلم گذشته تاکید داشتید که اکران ایران برایتان در اولویت است. آیا همچنان اکران فروشنده در ایران، اولویت شماست؟   قطعا. همان‌طور که اشاره کردم فیلم پیش از اکران بین‌المللی در ایران به نمایش درخواهد آمد.     باتوجه به رقبایتان در جشنواره مسابقه کن، پیش‌بینی‌تان از موفقیت فیلم، در کن چیست؟   فیلم تازه چند روزی‌ست که آماده شده. تا همین هفته پیش، مشغول میکس صدا و تصحیح رنگ آن بودیم. به همین خاطر فیلم، دیر به دست هیئت انتخاب کن رسید و آنها پس از اعلام اسامی بیست فیلم موفق شدند نسخه بدون اصلاح رنگ و میکس صدای فیلم را ببینند که با تاخیر چند روزه به لیست اضافه کنند. به همین خاطر، هنوز از فیلم فاصله نگرفته‌ام تا بتوانم پیش‌بینی‌ای داشته باشم. اما به هرحال، همین‌که در این فرصت یک‌ساله با همراهی گروه بسیار نازنینی که داشتم، این فیلم بدون هیچ مشکل و دست‌اندازی به سرانجام رسید، برایم موفقیت است. در مسیر ساخت فیلم، متاسفانه یکی از انسان‌های بزرگی را که در زندگی با او رفاقت عمیقی را شروع کرده بودم، از دست دادیم. حسرت تماشای حاصل کار، با زنده‌یاد یدالله نجفی که در طول پیش‌تولید و ساخت فیلم، بیش از یک صدابردار در کنارم بود، همیشه با من خواهد بود. روحش شاد.            گفت‌وگو از شیما غفاری خبرنگار ایسنا   ,فرهنگي و هنري - سينما و تئاتر,صحبت‌های اصغر فرهادی پیش از عزیمت به کن,یکشنبه ۲۶ اردیبهشت ۱۳۹۵ - ۱۳:۲۲,
اولین نمایش فیلم فروشنده ساخته اصغر فرهادی در بخش رقابتی جشنواره فیلم کن با استقبال و تمجید منتقدان سینمایی از این فیلم روبه رو شد.    به گزارش خبرگزاری دانشجویان ایران (ایسنا)، فیلم فروشنده که به عنوان آخرین فیلم به بخش رقابتی شصت‌ونهمین جشنواره فیلم کن اضافه شد، در اولین نمایش خود پیش از نمایش اصلی، در سالن دبوسی کاخ جشنواره کن به روی پرده رفت.    دبورا یانگ منتقد معروف هالیوود ریپورتر پس از تماشای این فیلم نوشت: اصغر فرهادی پس از ساخت فیلم گذشته در فرانسه، یک بار دیگر برای ساخت فیلم جدید به ایران بازگشته و در فیلم فروشنده با اسنفاده از یک حمله تروماتیک که به تشنگی غیرقابل کنترل یک مرد برای انتقام می‌انجامد دوباره به جنبه تیره و تاریک روح پرداخته است. فیلم فروشنده دارای پیچیدگی اجتماعی فوق‌العاده فیلم برنده اسکار جدایی نیست و در اینجا گره‌های داستان چندان پنهان نیست و حسی از درام تصنعی موجب شده بخش‌هایی از فیلم خسته‌کننده باشند اما همه اینها با پایان‌بندی فوق‌العاده فیلم که تماشاگر را هیجان زده و میخکوب می‌کند جبران می‌شود.     در حال حاضر شکی وجود ندارد که اثر فرهادی انقلابی در سینمای نوین ایران ایجاد کرده است و از مسیر پرتردد رئالیسم و درون‌اندیشی که پیشگامان آن عباس کیارستمی و محسن مخملباف بودند فاصله گرفته و مسیری جدید و بسیار دراماتیزه و تئاتری در پیش گرفته است.     گرچه در فیلم فروشنده یکبار دیگر اختلافات اجتماعی در جامعه مدرن ایران نقش حیاتی در درام و پیامدهای آن در زندگی شخصیت‌های فیلم دارد اما این اختلافات به اندازه پویایی اجتماعی قدرتمند بالادست و پائین‌دست در فیلم جدایی و همچنین اثر قبل‌تر فرهادی چهارنشبه سوری گیرا نیست. آنچه در این فیلم پیش از هر چیز به چالش کشیده می‌شود ضعف روانشناختی و خلاء اخلاقی شخصیت‌های داستان یعنی عماد (با بازی شهاب حسینی) و رعنا (با بازی ترانه علیدوستی) است که هر دو بازیگرند و بخشی از طبقه بالای فرهنگی در تهران محسوب می‌شوند.    منتقد هالیوود ریپورتر در ادامه با مرور داستان فیلم فروشنده در انتها می‌نویسد:  در صحنه‌هایی گروهی از بازیگران ظاهر می‌شوند که در این میان فرید سجاد حسینی فراموش نشدنی است. طراحی تولید کیوان مقدم نیز در این فیلم چشمگیر است که در دو آپارتمان به خوبی از در و پنجره‌های خاص فیلم‌های فرهادی به عنوان لوکیشن‌هایی برای تعامل اجتماعی استفاده کرده است.    اما اُون گلیبرمان از نشریه ورایتی نیز در واکنش به نمایش فیلم فروشنده در جشنواره فیلم کن نوشت: فیلم جدید اصفر فرهادی، کارگردان ماهر فیلم‌های جدایی و گذشته، یک جواهر خوش تراش دیگر از تعلیق نئورئال است. یکی از دلایلی که آلفرد هیچکاک یکی از بزرگترین کارگردانان تاریخ سینماست این است که روح و تکنیک او آثار بسیاری دیگر از کارگردانان (و شاید همه کارگردانان) را تحت تاثیر قرار داده است. یکی از بهترین این نمونه‌ها اصغر فرهادی نویسنده و کارگردان ایرانی است که درام‌هایی از اختلاف خانوادگی می‌سازد و در آنها از غلو در آنچه به شما نشان می‌دهد خودداری می‌کند، فیلم‌هایی که کاملا هوشمندانه، سرراست، خاص و رئال هستند. زمانی که فیلم‌های جدایی، گذشته و یا فیلم جدید فروشنده را تماشا می‌کنید مجذوب آن می‌شوید. ما تحت تاثیر چیزی قرار می‌گیریم که تنها میتوان آن را تعلیق نامید و این مهیج و شگفت‌آور است، اما این تعلیق به طور کلی با آنچه در ذهن و قلب شخصیت های داستان می‌گذرد پیوسته است.    داستان فیلم فروشنده که در آن شهاب حسینی و ترانه علیدوستی بازیگران فیلم‌های قبلی فرهادی نقش‌های اصلی را بر عهده دارند، داستان زن و مردی روایت شده که مجبور می‌شوند به یک خانه جدید نقل مکان کنند و در آنجا با مستاجر قبلی خانه جدید دچار چالش می‌شوند.    پخش‌کننده جهانی این فیلم، کمپانی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به دلیل آنکه اخیرا فیلمی با نام فروشنده در فرانسه ساخته شده است با عنوان فرانسوی (LE CLIENT)  مشتری خواهد بود.    فیلم فروشنده امروز در دو سانس 12 ظهر و 22 شب به وقت محلی، نمایش اصلی خود را در سالن لومیر کاخ جشنواره فیلم کن تجربه می‌کند.     ,فرهنگي و هنري - سينما و تئاتر,منتقدان خارجی درباره «فروشنده» چه نوشتند؟,شنبه ۱ خرداد ۱۳۹۵ - ۰۸:۵۹,"اصغر فرهادي,سینما,جشنواره فیلم کن"
در آستانه رونمایی از فیلم فروشنده ساخته اصغر فرهادی در جشنواره کن، بخش‌هایی از این فیلم سینمایی منتشر شد.    به گزارش خبرگزاری دانشجویان ایران (ایسنا)، وب‌سایت سینمایی فیلم استیج (یک سایت آمریکایی) با ارائه بخش‌هایی از فیلم فروشنده ساخته جدید اصغر فرهادی، از آن به عنوان یکی از فیلم‌هایی نام بُرد که بسیاری بی‌صبرانه در انتظار رونمایی از آن در جشنواره کن هستند.    فیلم فروشنده که به عنوان آخرین فیلم به بخش رقابتی جشنواره کن اضافه شد، برای کسب جایزه نخل طلای کن - بهترین فیلم این رویداد سینمایی - با 20 فیلم دیگر رقابت خواهد داشت.    پخش‌کننده جهانی این فیلم، کمپانی ممنتو است که این فیلم را با عنوان انگلیسی The Salesman اکران می‌کند و عنوان فرانسوی این فیلم به دلیل آنکه اخیرا فیلمی با نام فروشنده در فرانسه ساخته شده است با عنوان فرانسوی (LE CLIENT) مشتری خواهد بود.    داستان این فیلم که در آن شهاب حسینی و ترانه علیدوستی بازیگران فیلم‌های قبلی فرهادی نقش‌های اصلی را بر عهده دارند، داستان زن و مردی روایت شده که مجبور می‌شوند به یک خانه جدید نقل مکان کنند و در آنجا با مستاجر قبلی خانه جدید دچار چالش می‌شوند.    فروشنده روز 21 می (اول خرداد) یک روز قبل از مراسم اختتامیه و به عنوان آخرین فیلم بخش رقابتی در دو سانس 12 ظهر و 22 شب به وقت محلی روی پرده می‌رود و قرار است از ماه نوامبر در فرانسه اکران عمومی شود.         ,فرهنگي و هنري - سينما و تئاتر,"انتظار ""بی‌صبرانه"" برای رونمایی از فیلم فرهادی",سه‌شنبه ۲۸ اردیبهشت ۱۳۹۵ - ۱۱:۳۳,"اصغر فرهادي,سینما,جشنواره فیلم کن"
امیر اسفندیاری در خصوص پخش 8 فیلم توسط بنیاد سینمایی فارابی در کن گفت: تا بخش خصوصی فعال که پاسخ کل فیلم‌های سینمای ایران را بدهد نداشته باشیم، طبیعتا بنیاد سینمایی فارابی نمی‌تواند فیلم‌های زمین مانده را رها کند.    مدیر بین‌الملل بنیاد سینمایی فارابی که در کن حضور دارد در گفت‌وگو با خبرنگار سینمایی ایسنا، اظهار کرد: آیین‌نامه‌ای در حال آماده شدن است تا نسبت بخش خصوصی با بخش دولتی مشخص باشد در عین حال باید زمینه مناسب فراهم شود تا فیلم‌ها بتوانند پاسخ‌شان را بگیرند و بخش‌هایی آن‌ها را نمایندگی کند.    اسفندیاری در خصوص حضور ایران در این دوره جشنواره فیلم کن با بیان اینکه چتر سینمای ایران با مدیریت بنیاد سینمایی فارابی فعالیت خود را در بازار بین‌المللی فیلم کن از سر گرفته است، گفت: در زیر چتر سینمای ایران شرکت‌های فیلمیران، پویانمایی اشراق، خانه سینما، جشنواره بین‌المللی فیلم فجر، سه بخش نوپای خصوصی که پخش فیلم‌هایی چون آبجی، من، هاری و چند فیلم دیگر را بر عهده دارند، حاضر هستند.    این مدیر بین‌الملل ادامه داد: با توجه به برخی از مشکلات پیش‌بینی نشده، شرکت‌های آریا صنعت تخیل، مرکز گسترش سینمای مستند و تجربی، سبز افرنگ فیلم و به‌نگر علیرغم اقدامات به عمل آمده و تکمیل مراحل ثبت نام در بازار نتوانستند در این رویداد سینمایی حضور پیدا کنند.    وی با بیان اینکه بنیاد سینمایی فارابی با مسئولان جشنواره‌های سینمایی و خریداران خارجی مذاکراتی مستمر دارد، افزود: به روال گذشته برنامه نمایش‌های بازار انجام می‌شود که سیانور، امکان مینا، قشنگ و فرنگ، سینما نیمکت از جمله آثار به نمایش درآمده در روزهای گذشته بوده‌اند.    اسفندیاری درباره عدم حضور ایران در بخش پاویون کن که سال گذشته غرفه‌ای در آنجا تدارک دیده شده بود، گفت: آن چادر هزینه جدا و اضافی به ما تحمیل می‌کرد و نمی‌خواستیم چنین هزینه‌ای متقبل شویم و معتقدیم کاربری چتر بسیار بیشتر خواهد بود.    مدیر بین‌الملل سازمان سینمایی فارابی در خصوص حضور پررنگ ایران در این دوره جشنواره کن اظهار کرد: خوشحالیم که در این دوره در بخش اصلی، بخش نوعی نگاه و داوران نماینده داریم و ایران حضور پررنگی در همه بخش‌های کن دارد.           بازار جشنواره کن              بازار جشنواره کن          ,فرهنگي و هنري - سينما و تئاتر,چرا فارابی 8 فیلم در کن عرضه می‌کند؟,دوشنبه ۲۷ اردیبهشت ۱۳۹۵ - ۱۰:۳۲,
نخست‌وزیر هند در بدو ورود به تهران در صفحه توییتر خود نوشت: امیدواریم بتوانیم همکاری‌های اقتصادی میان کشورهایمان را تقویت کنیم.    به گزارش خبرنگار سیاسی خارجی خبرگزاری دانشجویان ایران (ایسنا)، نارندرا مودی، نخست‌وزیر هند که برای سفری یک روزه وارد تهران شده است، هنگام ورود به کشورمان در صفحه‌ی توییتر خود نوشت: وارد ایران شدم؛ سرزمینی که با آن پیوندهای تمدنی داریم. امیدواریم بتوانیم همکاری‌های اقتصادی میان کشورهایمان را تقویت کنیم.    قرار است همزمان با نخست‌وزیر هند، محمد اشرف غنی، رئیس‌جمهوری افغانستان نیز وارد تهران شود. همچنین قرار است فردا (دوشنبه) با حضور حسن روحانی و همتایان افغان و هندی وی توافقنامه‌ بندر چابهار میان مقامات عالی سه کشور به امضا برسد.    به گزارش ایسنا، سفر نخست‌وزیر هند به ایران پس از 14 سال انجام می‌شود.    همچنین رئیس‌جمهوری افغانستان بعد از سفر منطقه‌ای خود امشب به تهران می‌آید.    افغانستان و هند در سال‌های گذشته با توجه به سردی روابط این دو کشور با پاکستان درصدد بوده‌اند از بندر راهبردی چابهار به عنوان بدیلی برای بنادر کراچی و گوادر برای دسترسی به دریا استفاده کنند.    هند و افغانستان بندر چابهار را بهترین مسیر برای واردات کالاها و صادرات محصولات خود می‌دانند.     ,سياسي - سياست خارجي,نخست‌وزیر هند: امیدوارم همکاری‌های اقتصادی با ایران تقویت شود,یکشنبه ۲ خرداد ۱۳۹۵ - ۱۹:۴۵,
نماینده مردم تهران در مجلس شورای اسلامی در نامه ای خطاب به معاون اول رئیس جمهور استفاده از مدل جدید قراردادهای نفتی را برخلاف مصالح ملی و منافع استراتژیک نظام عنوان کرد و خواستار تغییر استراتژیک راهبرد دولت در جذب سرمایه و فناوری خارجی در صنعت نفت و گاز شد.  به گزارش خبرگزاری دانشجویان ایران ( ایسنا)، در این نامه احمد توکلی خطاب به اسحاق جهانگیری درباره مدل جدید قراردادهای نفتی آمده است: سلام علیکم، آنچه به پیوست تقدیم می گردد، نتیجه مباحثات طولانی جمعی از منتقدان با مقامات مسئول ذیربط وزارت نفت، کارشناسان مستقل، اساتید برجسته دانشگاه و جوانان متخصص نفت و گاز است. نتایج مذکور در سه نشست طولانی که به ابتکار شما با گردهمایی این منتقدان برگزار گردید مجددا به شور و نقادی گذاشته شد و حاصل آن همین گزارش است. بر خود لازم می دانم که از جانب دوستان شریک در این خیرخواهی، از جنابعالی و از برادر ارجمند جناب آقای مهندس زنگنه به خاطر حسن استقبال از انتقادها تشکر کنم. امیدوارم این کوشش که به مصداق خیرخواهی برای رهبران مسلمان جزئی از وظایف ترک نشدنی مومنان است، به ثمر برسد.  نقض حاکمیت ملی و توسعه خام فروشی با اجرای مدل جدید قراردادهای نفتی    در بخش مقدمه این گزارش با تاکید بر اینکه سرنوشت چند دهه آینده حوزه انرژی، بودجه دولت، اقتصاد ملی و شاید سیاست و استقلال کشور به این مصوبه هیئت وزیران که مبنای قراردادهای جدید نفت و گاز خواهد بود، گره خواهد خورد، توضیحاتی درباره افراد، گروه ها و نهادهای منتقد مدل جدید قراردادهای نفتی و نحوه برخورد وزیر نفت و معاون اول رئیس جمهور با این انتقادات آمده و بیان شده است: ازهمان ابتدا متخصصان متعهد و وطن دوست صنعت نفت،نمایندگان مجلس عضوسازمان مردم نهاد دیده بان شفافیت وعدالت،متخصصان نظامی وامنیتی،اساتیددانشگاه ها،تشکل های دانشجویی ورسانه ها ماجرا را رصد می‌کردند وپس از انتشارمصوبه درآبان 1394،کوشش برای نقد این اقدام خطیر وزارت نفت شدت گرفت وسازمان بازرسی کل کشور،دیوان عدالت اداری،هیأت تطبیق مصوبات مجلس،وزارت اطلاعات و دیوان محاسبات نیز بدین جمع پیوستند. استقبال وزیرمحترم نفت ازمنتقدان مایه امید بود و اگرنبود تصمیم نسنجیده برخی مقامات برای برخورد خشن با دانشجویان عدالتخواهِ معترض،فضا،فضای منطق بوده است.  در ادامه آمده است: بعد از سه نشست طولانی در دفتر معاون اول ریاست جمهور و به ریاست جناب آقای دکتر آقامحمدی، منتقدان جداگانه دعوت شدند تا ایرادات خود را یک کاسه نمایند. منتقدان که آقایان دکتر احمد توکلی نماینده مجلس شورای اسلامی و عضو دیده‌بان شفافیت و عدالت، دکتر حسن شکرالله زاده عضو کمیته بازنگری قراردادهای نفتی و عضو هیئت علمی مهندسی مخازن دانشگاه صنعت نفت،مهندس اصغر ابراهیمی اصل معاون وزیر نفت در سه دولت و متخصص مخازن نفتی و تعدادی از کارشناسان و متخصصان مخازن هیدروکربوری وزارت نفت از جمله آنان بودند، برای این مقصود سه نشست طولانی برگزار کردند و روز دوشنبه 27/ 02/ 1395 جمع بندی نظرات منتقدان به اطلاع نشست اصلی رسید.  جمع بندی آن بود که این مصوبه نمی‌تواند شرایط عمومی و الگوی قراردادهای بالادستی نفتی باشد و در شکل فعلی ناقض قوانین بالادستی است، حاکمیت ملی را مخدوش می‌سازد، ظرفیت‌های مشابه داخلی به ویژه توانایی های شرکت ملی نفت، را تحلیل می‌برد، هیچ تضمینی برای انتقال فناوری ندارد،خام فروشی را تداوم می‌بخشد و سهم غیرمعقولی ازمنافع رابه شرکت‌های چندملیتی می‌دهد ودربلندمدت ممکن است خطراتی را متوجه استقلال ملی نماید و در مجموع با مفاد و روح اقتصاد مقاومتی ناسازگاراست.  در ادامه جمع بندی شرح داده شد که اگر نقائص اساسی مصوبه اصلاح شود، این الگو احتمالاً برای معدودی از میادین با ویژگی های خاص مناسب خواهد بود؛ ولی برای اکثریت قاطع میادین و مخازن باید روش های دیگری را به کار برد که منافع ملی را حداکثر سازد.  درعین حال منتقدان درنشست 12 ساعته روزدوشنبه 27/ 02/ 1395 درجهت رفع نقائص،مشارکتی جدی وفعالانه داشتند تاانشاءالله زحمات انجام شده لااقل برای میادین خاص فوق الذکر قابل بهره برداری گردد..  بخش دوم این گزارش به ارائه توضیحاتی پیرامون تصویب نامه الگوی جدید قراردادهای نفتی مصوب مهرماه 1394 در هیات وزیران، پرداخته است.  بخش سوم این گزارش به بیان چکیده مهمترین نقائص مدل جدید قراردادهای نفتی پرداخته و توضیحاتی برای هر یک از این نقائص هشت گانه مطرح شده است. این نقائص عبارتند از:  1-اصرار بر یک الگوی منفرد برای کل حوزه انرژی به جای استفاده از سبد متنوع قراردادی  2-تسلط شرکت های خارجی بر منابع نفتی و گازی و نقض حاکمیت ملی  3-تضعیف کمّ و کیف ظرفیت تخصصی شرکت ملی نفت و شرکت های تابعه و شرکت-های بخش خصوصی  4-شرکت عملیاتی مشترک؛موضوعی پر ابهام  5-نادیده انگاشتن اصول انتقال فناوری در الگوی پیشنهادی  6-خط پایه تخلیه و مدیریت تولید و منافع بی شمار خارجی  7-پرهیز از خام¬فروشی و تکمیل زنجیره ارزش؛ امر مغفول الگوی قراردادی جدید  8-عدم وجود سازوکار جریمه طرف خارجی در صورت عدم ایفای تعهدات  بکارگیری مدل جدید قراردادهای نفتی به صلاح کشور و در راستای منافع ملی نیست  در بخش چهارم گزارش در خصوص جمع بندی و پیشنهاد آمده است : الگوی قراردادهای بالادستی نفت وگاز، به علت تعارض با قوانین، نقض حاکمیت ملی، حرکت در خلاف جهت اقتصاد مقاومتی، اضمحلال شرکت ملی نفت ایران، توسعه خام فروشی، تولید غیرصیانتی، تضمین منافع هنگفت برای شرکت های خارجی، به وجود آمدن تعدادی شرکت های ایرانی مورد تأیید وزارت نفت (احتمالا از بین اعضای باشگاه نفت و نیروی ایرانیان) و گذاشتن آنها در دامن شرکت های خارجی برای مشروعیت بخشیدن به دریافت کمیسیون های بالا و مستمر برای حداقل 25 سال، قرار دادن میادین تمامی گستره سرزمین ایران به شرکت های خارجی حداقل برای 7 سال دوره اکتشاف و 25 سال توسعه و بهره برداری که برای دوره دیگری نیز قابل تمدید است و عدم انتقال دانش و فناوری برتر به شرکت ملی نفت و شرکت های تابعه، خلاف مصالح ملی و منافع استراتژیک نظام است و بایستی مذاکراتی که در حال حاضر با شرکت های خارجی در این راستا در جریان است متوقف گردد.  با توجه به نقائصی که در این گزارش مطرح گردید، بکارگیری این مدل بدون اعمال اصلاحات بنیادین، برای هیچیک از انواع میادین و مخازن هیدروکربوری کشور (با هر درجه ریسک و هر میزان سرمایه گذاری لازم و فناوری مورد نیاز) به صلاح کشور و در راستای منافع ملی نیست.  این نکته نیز قابل توجه است که مهم تر از خود الگویIPC، پروژه های هدف در قراردادهای منبعث از آن است که باید توسط وزارت نفت تعیین شود. بر اساس دلایل ارائه شده، اگر نقائص اساسی این مصوبه اصلاح شود، می توان از الگوی قراردادیIPC برای میادینی خاص استفاده کرد.  بررسی‌های فنی و کارشناسی متخصصان متعهد شرکت ملی نفت نشان می‌دهد که این الگوی قراردادی در سطح محدود و مشخص تنها قابلیت استفاده در میادین مشترک فلات قاره و آب های عمیق دریای خزر را دارد. با توجه به وجود مخازن و میادین متعدد و متنوع با شرایط ناهمسان، منطقی است که یک الگوی قرادادی برای تمامی مخازن و میادین کشور تجویز نشود؛ بلکه با استفاده از ظرفیت ماده 7 قانون وظایف و اختیارت وزارت نفت، تمامی مخازن و میادین بر اساس شاخص های خاص خود در چند گروه دسته‌بندی شود و برای هر دسته شرایط عمومی قراردادها جداگانه تنظیم گردد.  تجارب گذشته و شواهد و قرائن فعلی نشان میدهند، شرکت های بین المللی نفتی در قالب های دیگری نیز حاضرند در پروژه‌های بالادستی صنعت نفت کشور فعالیت نمایند.  اگر هم در وهله نخست بی‌میلی نشان دهند، با تعقیب راهکارهای تقدیمی در سطور آتی و با جلب همکاری شرکت‌های متوسط و کوچک و مجرب خارجی، شرکت های بزرگ نیز داوطلب خواهند شد.  تجربه اندونزی پس از استقلال که قراردادهای دوره استعمار را متوقف کرد و الگوی مشارکت در تولید را ارائه کرد عبرت انگیز است که ابتداء شرکت‌های چندملیتی، صنعت نفت اندونزی را تحریم کردند ولی وقتی شرکت‌های کوچک غربی کارها را پیش بردند، چندملیتی ها هم با سرافکندگی پیش آمدند.  توجه به ظرفیت های عظیم داخل کشور، بهره‌گیری از الگوی اصلاح شده قراردادهای بیع متقابل، تجزیه نیازهای توسعه صنعت نفت و گاز به تأمین مالی، خرید یا ساخت تجهیزات فنی، طراحی یا تأمین فناوری های نرم با استخدام متخصصان بازنشسته برجسته نفتی از کشورهای غربی و یا خرید اکثریت سهام شرکتهای کوچکولی توانا از حیث فناوری از کشورهای مجرب نفتی،برون سپاری بخشهایی از خدمات تخصصی مورد نیازو حتی مشارکت در تولید با شرکتها و کنسرسیوم‌های توانمند داخلی، سرمایه‌گذاری یکپارچه در بالادست و پایین‌دست با هدف خلق ثروت، ارزش افزوده، اشتغال انبوه و پایدار و مقاوم سازی اقتصاد در مقابل تکانه‌های سیاسی، اقتصادی و تحریم‌های احتمالی،به عنوان راه‌های جایگزین می‌تواند در اصلاح مصوبه هیأت محترم وزیران به آن ها توجه شود.  در بخش پایانی گزارش با تاکید بر اینکه با توجه به واقعیت های بازار سرمایه جهانی، تأمین سرمایه برای پروژه های نفتی آن قدرها که ادعا میشود سخت نیست، آمده است: با استقبال ابتدایی وزیر محترم نفت از منتقدان و پیگیری معاون اول محترم رئیس جمهور برای تبیین تمامی نقائص، انتظار این است که پیشنهاد تغییر استراتژیک رویکردها، پذیرفته شود.  در صورتی که وزارت نفت به اشکالاتی که دستگاه های نظارتی، اساتید، متخصصان و دلسوزانِ مردم و ایران مطرح کرده اند توجه نکند و بر اساس این مصوبه با طرف های خارجیپیمان ببندد، با مقاومتهایی روبرو میشود که به احتمال قوی خود را مجبور به فسخ قراردادها خواهد دید و خدای ناخواسته ده‌ها کرسنت دیگر را شاهد خواهیم بود که از طریق محاکم بین المللی، ذخایر ارزی فعلی و آتی را مصادره خواهند کرد.     ,سياسي - مجلس,نامه توکلی به جهانگیری در مورد قراردادهای نفتی,یکشنبه ۲ خرداد ۱۳۹۵ - ۱۵:۴۴,احمد توكلي
یک حمله تروریستی جعلی در نزدیکی یکی از لوکس‌ترین هتل‌های کن موجب ترس و وحشت میهمانان جشنواره فیلم کن شد.    به گزارش خبرگزاری دانشجویان ایران (ایسنا)، در حالی که جشنواره فیلم کن امسال در سایه تدابیر شدید امنیتی و ضد تروریستی در حال برگزاری است یک مانور ضدتروریستی توسط یک شرکت اینترنتی در فرانسه در نزدیکی هتل لوکس Hotel du Cap که محل اقامت میهمانان سرشناس جشنواره کن شد و برای دقایقی موجی از ترس و وحشت در جشنواره ایجاد کرد.    به گزارش هالیوود ریپورتر، در این حمله تروریستی جعلی، 6 مرد با ظاهر نظامی و کلاه پوش، سوار بر قایق به سمت Hotel du Cap کن حرکت کردند و یکی از آنها با بالا رفتن از پله‌ها به سمت میهمانان وحشت‌زده در تراس هتل رفت. در این زمان یکی از میهمانان فریاد می‌زند و همه میهمانان از صندلی‌های خود و با وحشت به سمت محوطه استخر پا به فرار می‌گذارند.    شیرین کاری تبلیغاتی این شرکت اینترنتی فرانسوی در جریان برگزاری جشنواره فیلم کن با انتقادات بسیار شدیدی رو به روشده است.    پس از حملات تروریستی در بروکسل و پاریس، مسئولان برگزاری جشنواره فیلم کن از بیم بروز احتمالی حملات تروریستی توسط داعش بیش از 500 مامور به پرسنل امنیتی خود اضافه کردند.    حتی یک مانور مقابله با تروریسم نیز چند هفته قبل از آغاز جشنواره با حضور 200 نیروی داوطلب در مرکز شهر کن برگزار شد که در آن حمله فرضی تروریستی به کاخ جشنواره فیلم کن، زخمی شدن عده‌ای روی فرش قرمز و تسلط نیروهای نظامی و پزشکی فرانسه بر این وضعیت شبیه‌سازی شد.    دیوید لیسنارد شهردار کن نیز پیش از این گفته بود 500 دوربین مداربسته در شهر تعبیه شده است تا کن تحت کنترل‌ترین شهر فرانسه باشد و همچنین اعلام کرد که تدابیر شدید امنیتی موجب ایجاد اختلال در برگزاری رویدادهای گوناگون جشنواره نخواهد شد.    شصت‌ونهمین جشنواره فیلم کن از فردا11 می (22 اردیبهشت) آغاز می‌شود و تا 22 می (دوم خرداد) ادامه خواهد داشت.     ,فرهنگي و هنري - سينما و تئاتر,وحشت میهمانان کن از یک حمله تروریستی جعلی,یکشنبه ۲۶ اردیبهشت ۱۳۹۵ - ۱۰:۲۴,"سینما,جشنواره فیلم کن"
معاون علمی و فناوری ریاست جمهوری از فروش 11 هزار میلیارد تومان محصولات از سوی شرکتهای دانش بنیان در سال 93 خبر داد و گفت: معاونت در راستای رتبه صادرات محصولات دانش بنیان خدماتی ارائه می‌دهد که از آن جمله می‌توان به تامین هزینه‌های ثبت پتنت تا 90 درصد اشاره کرد.    به گزارش خبرنگارعلمی ایسنا، دکتر سورنا ستاری در حاشیه پنجمین نمایشگاه بین‌المللی فناوری و نوآوری در جمع خبرنگاران، انتقال فناوری و تکنولوژی و ایجاد بستر برای این امر را از اهداف برگزاری نمایشگاه اینوتکس نام برد و افزود: ما به عنوان دولت متعهدیم که زیر ساخت‌های لازم برای تبادل فناوری میان شرکت‌های داخلی و خارجی ایجاد کنیم.    وی با تاکید بر این که در پنجمین دوره این نمایشگاه بیش از دو برابر شرکتهای خارجی افزایش یافته است، ادامه داد: این دیدگاه جدیدی است که ما بازار مصرف کالاهای خارجی نیستیم و معتقدیم که باید از بازارهای داخلی صیانت کنیم.    ستاری با تاکید بر این که ایران کشوری با 80 میلیون نفر جمعیت است، اظهار کرد: این درحالیست که بیش از 50 درصد اینترنت یوزرهای خاورمیانه در ایران هستند و حدود 50 میلیون گوشی هوشمند در اختیار مردم است.    معاون علمی و فناوری رییس جمهور با بیان این که این آمارها مربوط به بازار ICT ایران می‌شود، اضافه کرد: زمانی که بازارهای بیوتکنولوژی، نانو فناوری و لوازم الکترونیکی مورد بررسی قرار می‌گیرد با بازارهای بزرگی مواجه می‌شویم و اگر به خوبی از این بازارها استفاده شود زمینه مناسبی برای انتقال فناوری خواهد بود.    وی شرط موفقیت در عرصه‌های بین‌المللی در حوزه‌های توسعه فناوری را ایجاد بخش‌های تحقیق و توسعه با طرف‌های خارجی دانست و ادامه داد: این امر نیز در دستور کار معاونت علمی قرار دارد و ما در تبادلات بین‌المللی بر همکاری‌های بیشتر در حوزه‌های فناوری تمرکز داریم.    ستاری در خصوص صادرات محصولات دانش بنیان با تاکید بر این که صادرات محصولات دانش بنیان با صادرات محصولات عادی متفاوت است، خاطرنشان کرد: برای استاندارد محصولات دانش بنیان باید استانداردهای لازم را تدوین کنیم و یا در حوزه‌هایی چون تجهیزات پزشکی، اقدام به کارآزمایی‌های بالینی شود که خوشبختانه در این زمینه حرکت‌هایی آغاز شده است.    رییس بنیاد ملی نخبگان، ثبت پتنت را از جمله اقدامات معاونت علمی برای توسعه صادرات فناوری نام برد و گفت:‌ در این راستا 90 درصد هزینه‌های ثبت اختراع از سوی معاونت علمی تامین می‌شود. علاوه بر آن شرکتهای دانش بنیان را در جهت هدایت فعالیتهای خود به سمت توسعه صادرات ترغیب می‌کنیم.    معاون علمی و فناوری رییس جمهور، توسعه صادرات را نیازمند اکوسیستم خاصی دانست و خاطرنشان کرد: بر اساس آمار فروش شرکتها بنا بر، اظهارنامه‌های آنها در سال 93، حدود 11 هزار میلیارد تومان فروش محصولات دانش بنیان داشتیم.           ,علمي و دانشگاهي - علم و فناوري ايران,فروش 11 هزار میلیاردی محصولات دانش بنیان در سال 93,یکشنبه ۲ خرداد ۱۳۹۵ - ۱۶:۵۲,"معاونت علمي  و فناوري رياست جمهوري,دانش بنیان,نمایشگاه اینوتکس"
رییس هیات کارشناسی تیم مذاکره‌کننده هسته‌ای کشورمان از انتقال قسط اول بدهی شرکت‌های هندی به حساب بانک مرکزی در ترکیه به یورو خبر داد.  به گزارش خبرگزاری دانشجویان ایران (ایسنا)، حمید بعیدی‌نژاد در کانال تلگرام خود نوشت که در چند روز گذشته در مسیر اجرای حذف محدودیت‌ها اتفاقات خوبی به وقوع پیوسته است:    ١- انتقال مبلغ معادل هفتصد و پنجاه میلیون دلار به یورو از قسط اول از پرداخت بدهی شرکت‌های هندی به حساب بانک مرکزی ایران در ترکیه، نشان داد که محدودیت‌های انتقال بانکی مبالغ بالا و هم‌چنین تبدیل آن مبالغ از ارزهایی مانند روپیه به یورو از میان برداشته شده است.  به گزارش ایسنا، خبرگزاری رویترز گزارش داده است که هند این مبلغ را به یورو و به واسطه هالک بانک ترکیه به ایران پرداخت کرده است.  برخی گزارش‌ها حاکی است که شرکت هندی اسار نیز قرار است به زودی ۵۰۰ میلیون دلار بابت بدهی نفتی این شرکت به ایران پرداخت کند.  بدهی نفتی هند به ایران که حدود شش و نیم میلیارد دلار برآورد شده است از هنگام تحریم‌های هسته‌ای ایران باقی مانده است.  مقامات هندی پیش از این باز نبودن مسیر پرداخت و نبود ارتباطات بانکی را از موانع اصلی پرداخت بدهی نفتی ایران عنوان کرده بودند.    ٢- به دنبال لغو محدودیت‌های ورود کشتی‌های باری برای حمل نفت و مواد پتروشیمی و دیگر کالاها به بنادر ایران و یا عزیمت آنها از ایران برای صادرات به بنادر خارجی از جمله به اروپا که تبادلات کشتیرانی از ایران و به ایران را باعث شده‌اند اولین کشتی فله‌ای نیز ( که به حمل کالاهای فله‌ای مانند گندم می‌پردازند) همین روزها برای اولین بار به بندر هامبورگ وارد شد و مورد استقبال مقامات شهر قرار گرفت.  علاوه بر این، لغو این محدودیت‌ها در دلِ خود لغو چندین نوع تحریم و محدودیت مانند این تحریم‌ها را در بردارد:  الف- تحریم ورود کشتی‌های خارجی به بنادر ایران به دلیل آنکه شرکت‌های کارگزار و فعال در بنادر تحت تحریم بوده اند،  ب- تحریم ورود و دریافت خدمات برای کشتی‌های ایرانی به بنادر کشورهای دیگر، چون شرکت‌های کشتیرانی تجاری و کشتیرانی نفتکش ایران جزو شرکت‌های تحت تحریم بوده‌اند،  ج- تحریم بیمه کشتی‌های نفتی و تجاری ایران، چون جزو شرکت‌های تحت تحریم بوده‌اند،  د- تحریم بیمه شرکت‌های خارجی که مبادرت به حمل نفت و مواد پتروشیمی و دیگر کالاهای تحت تحریم ایرانی می‌کنند،  ه - تحریم بیمه معروف به پی اند آی که به سوانح خاص دریایی مربوط است،  و- تحریم پرداخت‌های پولی و بانکی بیمه شرکت‌های بیمه‌گر.    ٣- برقراری چندین رابطه کارگزاری مهم بانکی میان بانک‌های ایرانی و بانک‌های متوسط اروپایی برای اولین بار امکان انتقال ارز از بانک‌های ایرانی به موسسات خارج از کشور را در هفته اخیر تسهیل کردند.    بعیدی‌نژاد در ادامه افزود: در مجموع دیپلماسی بدون وقفه ادامه دارد و هدف کشور لغو تمامی محدودیت‌های بانکی و مالی و تجاری علیه موسسات و اشخاص حقیقی و حقوقی ایرانی است و کشورمان تا زمانی که تمامی مشکلات اجرایی لغو این محدودیت‌ها همگی در اجرا رفع نشوند از پای نمی‌نشیند. البته این به یک عزم ملی و تلاش همگانی نیاز دارد که امروز تمامی سازمان‌های ذی‌ربط برای تحقق این هدف در تلاش هستند.   ,سياسي - انرژي هسته‎‌اي,بعیدی نژاد: محدودیت‌های انتقال بانکی به یورو برداشته شد,یکشنبه ۲ خرداد ۱۳۹۵ - ۱۱:۴۸,
یک مدیر سینمایی در بخش بین‌الملل با تشریح برنامه‌های چتر سینمای ایران در جشنواره‌ی فیلم کن گفت: معتقدم مدیران و مسوولانی باید در جشنواره کن حضور داشته باشند که حضورشان مثمرثمر باشد پس قرار نیست لشکرکشی کنیم.    ایرج تقی‌پور که با خبرنگار سینمایی ایسنا گفت‌وگو می‌کرد، درباره‌ی اولویت‌هایشان در جشنواره‌ی کن پیش‌رو توضیح داد: با توجه به برنامه تدوین شده و در راستای اجرای اصل 44 قانون اساسی، تلاش کردیم تا هر کاری که بخش خصوصی می‌تواند انجام بدهد را دولت مرتکب نشود.    مدیریت بین‌الملل سازمان سینمایی کشور ادامه داد: در این راستا، امسال کار توزیع فیلم‌های ایرانی توسط موسسات دولتی انجام نخواهد شد بنابراین ما تشویق کردیم تا شرکت‌های خصوصی در این زمینه فعال شوند چون ما شرکت‌های پخش خصوصی فیلم‌های ایرانی داریم که موفق هم بوده‌اند اما کفایت، این تعداد فیلم سینمایی را نمی‌کنند.     وظیفه فارابی و موسسه رسانه‌های تصویری خدمات زیربنایی است     او خاطرنشان کرد: قطعا در بازار کن در زیر چتر سینمای ایران، یکی دو شرکت خصوصی در زمینه پخش اضافه می‌شوند و وظیفه فارابی، موسسه رسانه‌های تصویری ارائه خدمات زیربنایی است مثلا برای فارابی ارتباط با سازمان‌های بین‌المللی و بازارهای جهانی پیش بینی شده است.    تقی‌پور در پاسخ به اینکه مدیریت چتر سینمای ایران در کن برعهده کیست؟ گفت: چتری که قرار است برپا شود سرپرستی‌اش به فارابی و طبعا به مدیریت بخش بین‌الملل آن امیر اسفندیاری سپرده شده است. در میان پخش‌کنندگان بخش خصوصی هم خانم شهابی، اطبایی و یکی دو موسسه جدید ایرانی که ترجیح‌مان این است که نامشان در آنجا علنی شود کار پخش فیلم‌ها را برعهده دارند، البته کانون ایران‌نوین (خانم علیزاده)، برادران دالوند، حوزه هنری و تعدادی دیگر نیز در بازار کن حضور دارند.    او در پاسخ به اینکه بخش خصوصی همچون محمد اطبایی و کتایون شهابی خارج از چتر سینمایی ایران همیشه غرفه دارند، آیا امسال هم جدا از چتر سینمای ایران غرفه خواهند داشت، گفت: ما تلاش کردیم این دوستان امسال زیر چتر سینمای ایران باشند چون همگی برای یک هدف مشترک کار می‌کنیم و وظیفه ما حمایت از آنهاست اما دوستان ترجیح دادند امسال نیز غرفه‌ای جداگانه‌ای داشته باشند اما امیدوارم وضعیت بین‌الملل سینمای ایران به سمتی برود که آنها نیز از سال بعد زیر چتر سینمای ایران باشند.       از روز اول شرط کردم سفر خارجی نروم     این مسوول در پاسخ به اینکه آیا خودش نیز در کن حضور خواهد داشت، گفت: از روز اول شرط کردم که سفر خارجی نداشته باشم! البته شرط جالبی نیست اما معتقدم مدیران و مسوولانی باید در کن حضور داشته باشند که حضورشان مثمرثمر باشد پس قرار نیست لشکرکشی کنیم.       من اصرار دارم ایوبی به کن برود     او در عین حال خاطرنشان کرد: امسال با توجه به حضور یک فیلم کوتاه، دو فیلم سینمایی (وارونگی و فروشنده) و حضور یک داور ایرانی در بخش اصلی، سال استثنایی برای سینمای ایران خواهد بود و به همین دلیل من اصرار کردم که آقای دکتر ایوبی به عنوان مسوول سینمایی به کن بروند چون به نظرم فروشنده به عنوان یکی از فیلم‌های بخش رقابتی بیش از 80 درصد شانس دریافت جایزه دارد.      تقی‌پور در پاسخ به اینکه موسسه رسانه‌های تصویری قطعا فیلمی در کن عرضه نخواهد کرد، گفت: قطعا همینطوری خواهد بود! اما موسسه نمایندگانی در کن خواهد داشت.    موسسه عهده‌دار وظایف زیر بنایی شده است از جمله راه‌اندازی مرکز اطلاعات سینمای کشور به زبان انگلیسی، پایگاه خبری سینمای ایران، چند وب سایت اطلاع‌رسانی دیگر برای تشویق سرمایه‌گذاری و تاسیس مرکز ملی آپلود فیلم‌های ایرانی که از برنامه‌های درازمدت ماست.     چرا امسال سینمای ایران در کن پاویون ندارد؟     او در پاسخ به اینکه چرا امسال پاویون در کن برای سینمای ایران تدارک دیده نشده، گفت: به نظرمان چتر سینمای ایران و پاویون با هم ضرورتی نداشت به هرحال علاوه بر صرفه‌جویی در بخش هزینه، احساس کردیم کارهایی که می‌خواهیم انجام بدهیم را می‌توانیم در زیر چتر سینمای ایران پیگیری کنیم.       کدام مدیران عازم کن می‌شوند؟     این مدیر فرهنگی در پاسخ به اینکه کدام یک از مدیران سینمایی عازم کن خواهد شد به ایسنا گفت: غیر از یکی دو نفر و شخص آقای ایوبی که به اصرار من قرار است بروند _‌به خاطر سال استثنایی سینمای ایران _ که البته امیدوارم که بروند؛ بقیه مدیران یکی، دو نفر هستند.    او اظهار امیدواری کرد که برنامه جامع فعالیت‌های بین‌المللی سینمای ایران که در حال تدوین است به زودی ابلاغ و به تدریج از این آشفتگی‌ای که در عرصه بین‌المللی سینمای ایران شاهدیم فاصله بگیریم و به جایگاه واقعی آن برسیم.     موسسات سازمان سینمایی فیلم ارایه نمی‌کنند     تقی‌پور در پایان در پاسخ به اینکه قطعا هیچ‌کدام از موسسات و بنیاد فارابی که زیر مجموعه سازمان سینمایی است، فیلمی در کن ارائه نخواهد کرد، گفت: قطعا از طرف موسسه رسانه‌های تصویری فیلمی ارائه نخواهد شد اما یک فیلم را قبل از اینکه من مسوولیت‌ قبول کنم، بنیاد سینمایی فارابی پخشش را بر عهده گرفته بود بنابراین احتمالا فارابی یک فیلم داشته باشد. اما موضوع مرکز گسترش یک موضوع جداگانه‌ای است چون جایگزین دیگری در بخش، پخش فیلم‌های کوتاه و مستند در عرصه جهانی نداریم بنابراین به محض اینکه موسسه‌ای در بخش خصوصی در این حوز فعال شود، مرکز گسترش به وظایف زیربنایی‌اش می‌رسد.      همچنین طبق پیگیری خبرنگار سینمایی ایسنا از سینماگرانی که در جشنواره‌ی فیلم کن حضور خواهند داشت، رضا میرکریمی، کمال تبریزی از جشنواره‌ی جهانی فجر و محمد مهدی عسگرپور (کارگردان) برای شرکت در اجلاس فیاپف به عنوان یکی از اعضاء آن در این رویداد حضور خواهند داشت.    علیرضا تابش، امیر اسفندیاری، وحید اسفندیاری و کامیار محسنین از بنیاد سینمایی فارابی در این رویداد حضور خواهد داشت.      از میان شرکت‌های توزیع و تولید فیلم‌های ایرانی، محمد اطبایی (مستقل‌های ایرانی)، کتایون شهابی، برداران دالوند از آریا صنعت هنر، علی نوری اسکویی از شرکت انیمیشن اشراق، نگین موسوی و میثم معراجی از فیلمیران، نمایندگانی از مرکز گسترش سینمای مستند و تجربی و حوزه هنری در این رویداد سینمایی حضور خواهند داشت.         ایرج تقی‌پور        ,فرهنگي و هنري - سينما و تئاتر,قرار نیست به «کن» لشکرکشی کنیم,چهارشنبه ۲۲ اردیبهشت ۱۳۹۵ - ۰۰:۴۸,
هفته گذشته همایش واحد زنان در یگان ویژه برگزار شد، فرمانده یگان‌های ویژه ناجا درباره نحوه فعالیت زنان و ماموریت‌هایشان در یگان ویژه توضیح داده است.   سردار حسن کرمی در گفت‌وگو با خبرنگار انتظامی خبرگزاری دانشجویان ایران (ایسنا)، درباره موارد استفاده و به کارگیری زنان در یگان‌های ویژه اظهار کرد: واحد زنان در عملیات‌های مردم‌یاری و امداد و نجات نقش موثری دارد در مواردی مانند عملیات اربعین این واحد خدمات زیادی به زائران ارائه می‌کند. همچنین در عملیات‌های امداد و نجات نیز از ظرفیت‌های واحد زنان یگان ویژه استفاده شده است.    وی ادامه داد: در حوادث سیل و زلزله که چند مورد آن سال گذشته در کشور رخ داد، ما از ظرفیت واحد زنان استفاده کردیم و نتایج خوبی هم حاصل شد.    فرمانده یگان‌های ویژه ناجا ادامه داد: هچنین در مواقعی که موضوع خاصی پیش بیاید ما از واحد زنان در حوزه‌های مختلفی همچون مسائل فرهنگی، عملیات روانی و... استفاده خواهیم کرد و در این خصوص برنامه‌ریزی‌های لازم انجام شده است.    کرمی درباره نوع همکاری واحد زنان با یگان ویژه نیز گفت: یگان زنان عموما بر پایه پلیس افتخاری شکل گرفته و گرچه ارکان اصلی آن از پرسنل کادر هستند اما بقیه اعضای آن از پلیس افتخاری هستند.    وی افزود: در برنامه ششم یگان ویژه باید به سمت مردم پایه بودن حرکت کرده و ما نیز در تلاش هستیم که از ظرفیت‌های پلیس افتخاری ظرفیت و توانمان را افزایش دهیم.    فرمانده یگان‌های ویژه ناجا با تاکید بر اینکه یگان ویژه نیرویی مردم‌محور است اظهار کرد: راهبردها و استراتژی یگان ویژه بازدارنده بوده و در همین راستا آموزش‌ها نیز به پرسنل و ماموران ارائه خواهد شد.       ,اجتماعي - حوادث، انتظامي,ماموریت‌های زنان در یگان ویژه,یکشنبه ۲ خرداد ۱۳۹۵ - ۰۵:۵۲,"ناجا,یگان ویژه,زنان"
رئیس سازمان سینمایی کشور از احتمال سفر خود به فرانسه برای شرکت در جشنواره‌ کن خبر داد.  حجت‌الله ایوبی در پاسخ به این پرسش خبرنگار ایسنا که با توجه به حضور چشمگیر سینمای ایران در بخش‌های مختلف جشنواره‌ فیلم کن، آیا امسال در این رویداد معتبر حاضر خواهید شد؟، تصریح کرد: امسال به دلیل اینکه ما دو فیلم (فروشنده ساخته‌ اصغر فرهادی و وارونگی ساخته‌ بهنام بهزادی) را در جشنواره‌ کن داریم و یکی از اعضای هیئت داوران (کتایون شهابی، پخش‌کننده‌ بین‌المللی) نیز ایرانی است، به احتمال زیاد به جشنواره کن می‌روم. زمان این سفر هنوز قطعی نشده اما به احتمال زیاد به مدت یک روز در جشنواره‌ کن حضور خواهم داشت.  رئیس سازمان سینمایی همچنین درباره‌ تعیین تکلیف بودجه‌ خانه‌ سینما گفت: مبلغ و زمان تخصیص این بودجه هنوز مشخص نیست اما در دو سه هفته آینده مشخص خواهد شد.  ایوبی درباره رفع مشکلات صندوق بیمه بیکاری هنرمندان و پیدا کردن یک راه حل مقطعی نیز اظهار کرد: راهکار این مشکل فراتر از سازمان سینمایی است. این مسئله‌ای است که هنوز نتوانستیم حل کنیم. باید دیگران به کمک ما بیایند و حل این مسئله به تنهایی از عهده ما برنمی‌آید.  وی که دوشنبه پس از پایان جشن سینمای جوان در سالن سوره‌ حوزه‌ هنری به پرسش خبرنگاران پاسخ می‌گفت، درباره‌ گلایه‌های فیلمسازان فیلم کوتاه در مورد کمبود حمایت‌ها نیز گفت: بودجه‌های ما اساسا در حد حمایت و کمک به خیل عظیم جوانانی که در سراسر کشور در این زمینه فعالیت می‌کنند، نیست. اما امسال با توجه به رونق سینما شاید بشود از بخش حرفه‌ای کمتر حمایت کرد و آنها بتوانند پول‌های خودشان را از گیشه دربیاورند.  او درباره‌ حمایت‌های سازمان سینمایی از انجمن سینمای جوانان در سال جاری توضیح داد: امسال در بخش تولید، نگاه ویژه‌ای به انجمن داریم و حدود 300 فیلم کوتاه تولید خواهیم کرد. با همه‌ کارهایی که در سازمان سینمایی و انجمن سینمای جوانان انجام خواهد شد، فکر می‌کنم فیلمسازان فیلم کوتاه سال بهتری خواهند داشت.  ایوبی ادامه داد: سال گذشته بودجه تولید ما در انجمن بسیار ناچیز بود اما امسال این بودجه چند برابر شده و مهم‌ترین حمایتی که بچه های فیلمساز از ما انتظار دارند حمایت در بخش تولید و روزآمد کردن تجهیزات است که برای آن هم بودجه‌ای دیده شده است.  رئیس سازمان سینمایی در پایان به حمایت‌های این سازمان از دفاتر استانی انجمن سینمای جوانان ایران هم اشاره کرد و گفت: امسال برای اولین بار بعد از حدود یک دهه علاوه بر حمایت‌های کلی، بودجه‌ای هم به طور مستقل برای تولید در دفاتر استان‌ها در نظر گرفته شده که در این چارچوب حدود 300 فیلم، با حمایت سازمان سینمایی تولید خواهد شد.   ,فرهنگي و هنري - سينما و تئاتر,ایوبی: به احتمال زیاد به «کن» می‌روم,دوشنبه ۲۷ اردیبهشت ۱۳۹۵ - ۲۱:۰۸,
بازار جشنواره‌ی فیلم کن که این روزها همزمان با برپایی این رویداد سینمایی در فرانسه برپاست علاوه بر نمایش فیلم‌های ایرانی،میزبان پخش‌کنندگان خصوصی و دولتی سینمای ایران است.    طبق پیگیری خبرنگار سینمایی ایسنا، در روزهای اولیه برپایی این بازار، فیلم‌های سیانور بهروز شعیبی، امکان مینا کمال تبریزی، قشنگ و فرنگ وحید موسائیان و سینما نیمکت محمد رحمانیان در بازار جشنواره‌ی کن به نمایش درآمده‌اند.    دختر رضا میرکریمی و خانه‌ای در خیابان چهل و یکم حمیدرضا قربانی هم 25 اردیبهشت در بازار به نمایش درمی‌آیند.    یکشنبه 26 اردیبهشت مصادف با 15 می رویای آب ساخته فرهاد مهران‌فر، برادرم خسرو احسان بیگلری و روز دوشنبه 27 اردیبهشت ماه فیلم نفس به کارگردانی نرگس آبیار و ربوده شده بیژن میرباقری در بازار کن به نمایش درخواهند آمد.    به گزارش ایسنا، امسال همچون سال قبل، صدا و سیما غرفه‌ای در بازار کن ندارد.    اما چتر سینمای ایران که پخش‌کنندگان دولتی سینمای ایران در آن حاضر هستند، امسال بنیاد سینمایی فارابی برخلاف آنچه مسوولان دولتی پیش بینی کرده بودند که عرضه فیلم‌ها توسط بخش خصوصی انجام خواهد شد و فارابی تنها یک فیلم خواهد داشت اما فیلم‌های چون سیانور، امکان مینا، قشنگ و فرنگ، سینما نیمکت، خانه‌ای در خیابان چهل و یکم، رویای آب، ربوده شدهتوسط این پخش‌کننده دولتی (فارابی) عرضه می‌شود.    البته طبق وعده‌ی مسوولان؛ موسسه رسانه‌های تصویری فیلمی عرضه نمی‌کند اما برخی کارمندان سابق و فعلی موسسات دولتی همچون موسسه رسانه‌های تصویری به عنوان پخش‌کنندگان خصوصی وارد فعالیت شده‌اند و فیلم عرضه می‌کنند، از جمله علی قاسمی دو فیلم من و 360 درجه را عرضه می‌کند و الهه نوبخت که دیگر در موسسه فعالیت نمی‌کند، شرکتی را مستقلا تحت عنوان الی ایمیج راه‌اندازی کرده است که دو فیلم هاری و تنهایی را عرضه می‌کند.    اما از پخش‌کنندگان دیگری که زیر چتر سینمای ایران فعالیت می‌کنند، می‌توان از فیلمیران نگین موسوی نام برد.      بنا بر این گزارش، از غرفه‌های دیگری که توسط پخش‌کنندگان ایرانی در بازار کن و خارج از چتر سینمای ایران برپا شده‌اند می‌توان از آیات فیلم نام برد که برای اولین‌بار است که در بازار کن حضور دارد و بادیگارد حاتمی‌کیا، ایستاده در غبار محمد حسین مهدویان،فهرست مقدس محمد همدانی، هیهات که توسط چهار کارگردان دانش اقباشاوی، هادی ناییجی، هادی مقدم‌ دوست، سید روح‌ الله حجازی ساخته شده است را عرضه می‌کند.      نسرین میرشب کمپانی دریم‌لب هم در غرفه‌ی مستقلی فیلم دختر میرکریمی، مالاریا پرویز شهباری، ابد و یک روز سعید روستایی، دوئت نوید دانش ، اینجا کسی نمی‌میرد حسین کندری، جدایی نوید محمودی، رویای دم صبح مهرداد اسکویی، خشم و هیاهو هومن سیدی،‌ مستند والدراما عباس امینی را پخش می‌کند.      محمد اطبایی (مستقل‌های ایرانی) عرضه‌ی جهانی لانتوری رضا درمیشیان ، آآادت نمی‌کنیم ابراهیم ابراهیمیان، به دنیا آمدن محسن عبدالوهاب، نفس نرگس آبیار، تمارضعبد عبست، جاودانگی مهدی فرد قادری، خشکسالی و دروغ پدرام علیزاده را برعهده دارد.    کتایون شهابی هم که جزو هیات داوران جشنواره‌ی کن است، وارونگی بهنام بهزادی، لاک قرمزی سیدجمال سیدحاتمی، باران می‌بارد کاری مشترک از علیرضا امینی و علی مردانی را پخش می‌کند.    سازمان سینمایی سوره هم پخش جهانی دلبری سید جلال اشکذری را برعهده دارد.    مرجان علیزاده به طور مستقل از کانون ایران نوین به عنوان شرکت IRAN Arthouse film کار می‌کند و چهارشنبه سروش محمدزاده، قیچی کریم لک‌زاده، زمانی دیگر ناهید حسن‌زاده، نیم بهمن کامیار، مات صبا کاظمی، ماحی داود خیام را پخش جهانی می‌کند.      به گزارش ایسنا، بازار فیلم جشنواره‌ی کن این روزها در شهر ساحلی کن فرانسه برپاست.       ,فرهنگي و هنري - سينما و تئاتر,"سینمای ""ایران"" در بازار کن چه می‌کند؟",شنبه ۲۵ اردیبهشت ۱۳۹۵ - ۰۲:۲۳,
